 Νόμος 4275 (ΦΕΚ 149/Τεύχος Α'/2014) 
			
  Τροποποίηση διατάξεων του Κώδικα Κατάστασης Δημοσίων
Πολιτικών Διοικητικών Υπαλλήλων και Υπαλλήλων
Ν.Π.Δ.Δ. (ν. 3526/2007) − Επιλογή προϊσταμένων
οργανικών μονάδων και άλλες διατάξεις.

  
Άρθρο 1
Τα άρθρα 84, 85 και 86 του Κώδικα Κατάστασης Δημοσίων
Πολιτικών Διοικητικών Υπαλλήλων και Υπαλλήλων
Ν.Π.Δ.Δ., που κυρώθηκε με το άρθρο πρώτο του
ν. 3528/2007 (Α΄ 26), αντικαθίστανται ως εξής:
«Άρθρο 84
Προϊστάμενοι οργανικών μονάδων Προϋποθέσεις
επιλογής Κωλύματα
υποψηφιότητας, συμμετοχής και
τοποθέτησης
1. Ως προϊστάμενοι Γενικής Διεύθυνσης επιλέγονται
υπάλληλοι της κατηγορίας ΠΕ ή ΤΕ, εφόσον:
α) έχουν ασκήσει καθήκοντα προϊσταμένου Γενικής
Διεύθυνσης για ένα (1) έτος τουλάχιστον ή
β) έχουν δεκαπέντε (15) τουλάχιστον έτη συνολικής
πραγματικής δημόσιας υπηρεσίας και έχουν ασκήσει
καθήκοντα προϊσταμένου Διεύθυνσης για τρία (3) τουλάχιστον
έτη ή
γ) έχουν δεκαοκτώ (18) τουλάχιστον έτη συνολικής
πραγματικής δημόσιας υπηρεσίας και έχουν ασκήσει
καθήκοντα προϊστάμενου Διεύθυνσης για ένα (1) τουλάχιστον
έτος.
2. Ως προϊστάμενοι Διεύθυνσης επιλέγονται υπάλληλοι
κατηγορίας ΠΕ ή ΤΕ, εφόσον:
α) έχουν ασκήσει καθήκοντα προϊσταμένου Διεύθυνσης
τρία (3) έτη τουλάχιστον ή
β) έχουν τουλάχιστον δέκα (10) έτη συνολικής πραγματικής
δημόσιας υπηρεσίας και έχουν ασκήσει συνολικά
τουλάχιστον για τρία (3) έτη καθήκοντα προϊσταμένου
Τμήματος ή
γ) έχουν τουλάχιστον δώδεκα (12) έτη συνολική πραγματική
δημόσια υπηρεσία και έχουν ασκήσει τουλάχιστον
ένα (1) έτος συνολικά καθήκοντα Προϊσταμένου
Τμήματος ή αντίστοιχου επιπέδου οργανικής μονάδας
ή αυτοτελούς γραφείου.
3. Ως προϊστάμενοι Τμήματος επιλέγονται υπάλληλοι
ΠΕ, ΤΕ ή ΔΕ, εφόσον:
α) έχουν τουλάχιστον τέσσερα (4) έτη συνολικής
πραγματικής δημόσιας υπηρεσίας και έχουν ασκήσει
καθήκοντα προϊσταμένου Τμήματος ή αντίστοιχου επιπέδου
οργανικής μονάδας ή αυτοτελούς γραφείου για
ένα (1) τουλάχιστον έτος ή
β) είναι απόφοιτοι της Εθνικής Σχολής Δημόσιας Διοίκησης
και Αυτοδιοίκησης με συνολικό χρόνο πραγματικής
δημόσιας υπηρεσίας τέσσερα (4) έτη ή
γ) έχουν τουλάχιστον έξι (6) έτη συνολικής πραγματικής
δημόσιας υπηρεσίας.
4. α) Δεν επιτρέπεται να είναι υποψήφιος για επιλογή
σε θέση προϊσταμένου οποιουδήποτε επιπέδου, υπάλληλος
που αποχωρεί αυτοδικαίως από την υπηρεσία εντός
ενός (1) έτους από την ημερομηνία λήξης προθεσμίας
υποβολής των υποψηφιοτήτων. Ο ως άνω περιορισμός
δεν ισχύει σε περίπτωση που ο υπάλληλος υποβάλλει
αίτηση υποψηφιότητας για επιλογή σε θέση προϊσταμένου
Γενικής Διεύθυνσης, οπότε και δεσμεύεται ταυτόχρονα
με αίτησή του να παραμείνει στην υπηρεσία
μέχρι τη λήξη της θητείας, σε περίπτωση που επιλεγεί
και τοποθετηθεί, και πάντως όχι πέραν του 67ου έτους
της ηλικίας του.
β) αα) Δεν επιτρέπεται να είναι υποψήφιος για την
επιλογή προϊσταμένου οποιουδήποτε επιπέδου οργανικής
μονάδας και να συμμετέχει σε οποιοδήποτε στάδιο
της διαδικασίας επιλογής, υπάλληλος, ο οποίος διανύει
δοκιμαστική υπηρεσία ή τελεί σε διαθεσιμότητα ή αργία,
η οποία δεν έχει ανασταλεί σύμφωνα με τις διατάξεις
της παραγράφου 4 του άρθρου 103 ή τελεί σε αναστολή
άσκησης καθηκόντων ή έχει παραπεμφθεί με τελεσίδικο
βούλευμα ή απευθείας στο ακροατήριο για κακούργημα
ή έχει καταδικαστεί με οριστική απόφαση για πλημμέλημα
της περίπτωσης α΄ της παραγράφου 1 του άρθρου 8
ή του έχει επιβληθεί τελεσίδικα οποιαδήποτε πειθαρχική
ποινή ανώτερη του προστίμου αποδοχών τεσσάρων (4)
μηνών για οποιοδήποτε πειθαρχικό παράπτωμα μέχρι
τη διαγραφή της κατά το άρθρο 145.
ββ) Δεν επιτρέπεται να τοποθετηθεί προϊστάμενος
υπάλληλος, ο οποίος τελεί σε διαθεσιμότητα ή αργία,
η οποία δεν έχει ανασταλεί σύμφωνα με τις διατάξεις
της παραγράφου 4 του άρθρου 103 ή τελεί σε αναστολή
άσκησης καθηκόντων ή έχει ασκηθεί σε βάρος του
ποινική δίωξη για τα αδικήματα της περίπτωσης α΄ της
παραγράφου 1 του άρθρου 8 ή του έχει επιβληθεί τελεσίδικα
οποιαδήποτε πειθαρχική ποινή ανώτερη του προστίμου
αποδοχών τεσσάρων (4) μηνών για οποιοδήποτε
πειθαρχικό παράπτωμα μέχρι τη διαγραφή της κατά
το άρθρο 145. Στην περίπτωση αυτή τοποθετείται ο
αμέσως επόμενος στη σειρά κατάταξης υποψήφιος για
πλήρη θητεία αποκλειομένου από την τοποθέτηση στη
συγκεκριμένη θέση του αρχικώς επιλεγέντος υποψηφίου,
ο οποίος κωλύεται κατά τα ανωτέρω, έστω και εάν
το κώλυμα αρθεί κατά τη διάρκεια της θητείας αυτής.
γ) Προϊστάμενος Γενικής Διεύθυνσης έχει δικαίωμα
επανυποβολής αίτησης υποψηφιότητας για την ίδια
θέση του ίδιου φορέα, στην οποία έχει ήδη ασκήσει
καθήκοντα κατόπιν επιλογής, για μία μόνο επιπλέον
θητεία.
5. Με τους οργανισμούς των οικείων υπηρεσιών καθορίζονται
οι κλάδοι ΠΕ, ΤΕ και ΔΕ, των οποίων οι υπάλληλοι
κρίνονται για την κατάληψη θέσεων προϊσταμένων
ανάλογα με το αντικείμενο των οργανικών μονάδων. Τυχόν
ειδικότερα ή και πρόσθετα προσόντα, εφόσον αυτά
απαιτούνται, καθορίζονται με την κοινή απόφαση του
Υπουργού Διοικητικής Μεταρρύθμισης και Ηλεκτρονικής
Διακυβέρνησης και του καθ’ ύλην αρμόδιου Υπουργού
που εκδίδεται κατ’ εξουσιοδότηση της παραγράφου 2
του άρθρου 54 του ν. 4178/2013 (Α΄ 174), όπως ισχύει.
Υπάλληλος που κατέχει το βασικό τίτλο σπουδών, ο
οποίος αποτελεί το τυπικό προσόν του κλάδου, του
οποίου οι υπάλληλοι προβλέπεται από τις οικείες οργανικές
διατάξεις να προΐστανται στην προκηρυσσόμενη
θέση, δύναται να συμμετέχει στη διαδικασία επιλογής
ανεξαρτήτως του κλάδου στον οποίο ανήκει.
6. Σε κάθε περίπτωση και ανεξάρτητα από τα ειδικά
προσόντα και τους βασικούς τίτλους σπουδών που
δύνανται να εξειδικεύονται με τις οικείες οργανικές
διατάξεις και την υπουργική απόφαση που εκδίδεται
κατ’ εξουσιοδότηση της παρ. 2 του άρθρου 54 του
ν. 4178/2013, όπως ισχύει, οι απόφοιτοι της Εθνικής Σχολής
Δημόσιας Διοίκησης και Αυτοδιοίκησης δύνανται να
συμμετέχουν ως υποψήφιοι στην προκήρυξη οποιασδήποτε
θέσης ευθύνης ανεξαρτήτως του τίτλου σπουδών
που κατέχουν. Σε κάθε περίπτωση θα πρέπει να διαθέτουν
τις λοιπές αναγκαίες προϋποθέσεις και τα τυπικά
προσόντα που απαιτούνται για την προκηρυσσόμενη
θέση κατά το πρώτο στάδιο της διαδικασίας επιλογής.
7. Οι προϋποθέσεις και τα προσόντα επιλογής πρέπει
να συντρέχουν κατά την ημερομηνία λήξης της προθεσμίας
υποβολής αιτήσεων υποψηφιότητας, με την
επιφύλαξη των οριζομένων στο δεύτερο εδάφιο της
παραγράφου 2α του άρθρου 86 του παρόντος.
8. Οργανικές μονάδες κατά την έννοια του παρόντος
είναι η Γενική Διεύθυνση, η Διεύθυνση, το Τμήμα, το
αυτοτελές Τμήμα ή οι οργανικές μονάδες αντίστοιχου
επιπέδου προς τις προαναφερόμενες, καθώς και τυχόν
ενδιάμεσα επίπεδα διοίκησης, όπως αυτά προβλέπονται
από τις οικείες οργανικές διατάξεις. Όπου στις
διατάξεις του παρόντος αναφέρεται οργανική μονάδα
επιπέδου Διεύθυνσης, λογίζεται και η Υποδιεύθυνση.
Οι οργανικές μονάδες επιπέδου Γενικής Διεύθυνσης
και Διεύθυνσης που προβλέπονται στις οικείες οργανικές
διατάξεις και οι αρμοδιότητές τους είναι όμοιες
ή παρεμφερείς σε όλους τους φορείς που υπάγονται
στο πεδίο εφαρμογής του παρόντος Κώδικα, ιδίως Γενική
Διεύθυνση Διοικητικής Υποστήριξης, Οικονομικών
Υπηρεσιών, Οικονομικών και Διοικητικών Υπηρεσιών,
Πληροφορικής, Διεύθυνση Διοικητικού/ Προσωπικού,
Πληροφορικής, Προμηθειών, Προϋπολογισμού, νοούνται
εφεξής για την εφαρμογή των διατάξεων του παρόντος
Κώδικα ως οριζόντιες θέσεις ευθύνης.
Άρθρο 85
Στάδια επιλογής
1. Η επιλογή των προϊσταμένων Γενικής Διεύθυνσης,
Διεύθυνσης και Τμήματος ή αντίστοιχου επιπέδου με
τις προαναφερόμενες οργανικές μονάδες, πραγματοποιείται
σε τρία στάδια σύμφωνα με τα οριζόμενα στις
επόμενες παραγράφους.
2. Πρώτο (1ο) στάδιο επιλογής: Πλήρωση αναγκαίων
προϋποθέσεων και τυπικών προσόντων:
α) Ο υποψήφιος πρέπει να πληροί τις προϋποθέσεις
και τα τυπικά προσόντα, κύρια ή και πρόσθετα, όπως
προσδιορίζονται στις οικείες οργανικές διατάξεις, στην
υπουργική απόφαση που εκδίδεται κατ’ εξουσιοδότηση
της περίπτωσης δ΄ της παρ. 2 του άρθρου 54 του
ν. 4178/2013, όπως ισχύει, και στην οικεία προκήρυξη.
β) Όσοι υποψήφιοι πληρούν τις αναγκαίες προϋποθέσεις
και τα τυπικά προσόντα που απαιτούνται για την
προκηρυσσόμενη θέση καλούνται στο δεύτερο στάδιο
της επιλογής.
γ) Το πρώτο στάδιο επιλογής διενεργείται κατά τα
οριζόμενα στις παραγράφους 4 και 5 του άρθρου 86
και σύμφωνα με τα οριζόμενα στην υπουργική απόφαση
που εκδίδεται κατ’ εξουσιοδότηση της περίπτωσης δ΄
της παρούσας παραγράφου.
δ) Με απόφαση του Υπουργού Διοικητικής Μεταρρύθμισης
και Ηλεκτρονικής Διακυβέρνησης ύστερα από
γνώμη του Προέδρου του ΑΣΕΠ ρυθμίζονται θέματα που
αφορούν στη διενέργεια του πρώτου σταδίου επιλογής
προϊσταμένων, ιδίως θέματα που αφορούν το αρμόδιο
όργανο εξέτασης των ενστάσεων, την ανάρτηση των
πινάκων και την πρόσβαση των ενδιαφερομένων σε
αυτούς, καθώς και κάθε άλλο ζήτημα.
3. Δεύτερο (2ο) Στάδιο επιλογής: Γραπτή εξέταση
α) Η γραπτή εξέταση διενεργείται από το ΑΣΕΠ και
μπορεί να έχει τη μορφή:
αα) ερωτήσεων με απαντήσεις πολλαπλών επιλογών
σε θέματα διακρίβωσης των γνώσεων του υποψηφίου
για το νομοθετικό πλαίσιο της διοικητικής δράσης στο
Δημόσιο (Υπαλληλικός Κώδικας, Κώδικας Διοικητικής
Διαδικασίας, κανονισμοί προμηθειών κ.λπ.) και για τις
γενικές αρχές οργάνωσης και διοίκησης, καθώς και σε
θέματα διακρίβωσης των γενικών γνώσεων και δεξιοτήτων
του υποψηφίου (επικαιρότητα, συνθετική και
αναλυτική σκέψη, κ.λπ.),
ββ) ερωτήσεων με απαντήσεις ελεύθερης ανάπτυξης
σε θέματα άσκησης διοίκησης και δημόσιας πολιτικής,
γγ) συνδυασμού των υποπεριπτώσεων αα) και ββ),
δδ) κάθε άλλη μορφή, η οποία κρίνεται κατάλληλη
ανάλογα με το περίγραμμα της προκηρυσσόμενης θέσης
ευθύνης.
Για τους Προϊσταμένους Γενικής Διεύθυνσης η γραπτή
εξέταση συνίσταται στην επεξεργασία διοικητικού
θέματος ή θέματος επικαιρότητας που στόχο έχει ιδίως
τη διακρίβωση της συνθετικής και αναλυτικής σκέψης
του υποψηφίου, καθώς και την ικανότητα ηγεσίας και
μπορεί να έχει μία από τις προαναφερόμενες μορφές.
Σε περίπτωση συνδυασμού μορφών εξέτασης μπορεί
να καθορίζεται συντελεστής βαρύτητας κάθε μορφής
εξέτασης, ο οποίος καθορίζεται με την υπουργική απόφαση
που εκδίδεται κατ’ εξουσιοδότηση της παραγράφου
3ε του παρόντος άρθρου.
β) Το αντικείμενο της γραπτής εξέτασης για την πλήρωση
θέσεων προϊσταμένων Γενικής Διεύθυνσης και
Διεύθυνσης προσδιορίζεται λαμβάνοντας υπόψη τις
ιδιαιτερότητες και τα χαρακτηριστικά της προκηρυσσόμενης
θέσης με βάση το περίγραμμα θέσεως ευθύνης.
Η γραπτή εξέταση μπορεί να διεξάγεται: αα) ανά
προκηρυσσόμενη θέση, ββ) ανά φορέα, γγ) ανά ομάδα
θέσεων ενός ή περισσότερων φορέων, ιδίως στην περίπτωση
που έχουν όμοιες ή παρεμφερείς αρμοδιότητες,
κατά τα οριζόμενα στην παράγραφο 2δ΄ του άρθρου 86.
γ) Η γραπτή εξέταση για την πλήρωση θέσεων προϊσταμένων
Τμημάτων διεξάγεται τουλάχιστον μία φορά
ανά δύο έτη, ανεξαρτήτως προκήρυξης πλήρωσης θέσεων
αντίστοιχου επιπέδου. Για τους υπαλλήλους που
συμμετέχουν σε δύο ή και περισσότερες γραπτές εξετάσεις
λαμβάνεται υπόψη η υψηλότερη βαθμολογία. Το
αποτέλεσμα της γραπτής εξέτασης ισχύει για πέντε (5)
έτη από την έκδοση των αποτελεσμάτων αυτής.
δ) Το ανώτατο όριο βαθμολογίας της γραπτής εξέτασης
ορίζεται στις εκατό (100) μονάδες. Το ΑΣΕΠ
καταρτίζει πίνακα με φθίνουσα σειρά κατάταξης των
υποψηφίων βάσει της βαθμολογίας που έλαβαν κατά
το στάδιο της γραπτής εξέτασης. Στον οικείο πίνακα
εγγράφονται όσοι υποψήφιοι καλούνται στο επόμενο
στάδιο της συνέντευξης κατά τα οριζόμενα στην παράγραφο
4α του παρόντος άρθρου, καθώς επίσης και
οι ισοβαθμήσαντες με τον τελευταίο υποψήφιο που εγγράφεται
στον πίνακα και καλείται στο επόμενο στάδιο.
ε) Με απόφαση του Υπουργού Διοικητικής Μεταρρύθμισης
και Ηλεκτρονικής Διακυβέρνησης, ύστερα από
γνώμη του Προέδρου του ΑΣΕΠ, ρυθμίζονται τα ειδικότερα
θέματα που αφορούν στο στάδιο της γραπτής
εξέτασης, ιδίως το γενικό πλαίσιο του περιεχομένου της
γραπτής εξέτασης, η διαδικασία, ο τρόπος διεξαγωγής,
ο συντελεστής βαρύτητας ανάλογα με τη μορφή της
εξέτασης ή και το επίπεδο θέσης ευθύνης, πλημμέλειες
κατά τη διαδικασία, αναβαθμολόγηση, εξαγωγή,
δημοσιοποίηση και ανάρτηση αποτελεσμάτων, δικαίωμα
συμμετοχής και κάθε άλλο σχετικό ζήτημα.
4. Τρίτο (3ο) Στάδιο: Δομημένη Συνέντευξη
α) Η δομημένη συνέντευξη διενεργείται από το αρμόδιο
Συμβούλιο Συνέντευξης Προϊσταμένων των άρθρων
157 και 158. Στο στάδιο αυτό της επιλογής καλείται
και εξετάζεται αριθμός υποψηφίων πολλαπλάσιος των
προκηρυσσόμενων θέσεων, όπως συγκεκριμένα ορίζεται
στην οικεία προκήρυξη, βάσει της φθίνουσας σειράς
κατάταξης των υποψηφίων με βάση τη βαθμολογία που
έλαβαν στη γραπτή εξέταση. Ο αριθμός υποψηφίων που
καλείται σε συνέντευξη είναι τουλάχιστον τριπλάσιος
του αριθμού των προκηρυσσόμενων θέσεων. Σε περίπτωση
που δεν πληρούται η ανωτέρω προϋπόθεση
καλούνται όλοι οι υποψήφιοι.
β) Σκοπός της δομημένης συνέντευξης είναι το Συμβούλιο
να διαμορφώσει γνώμη για την προσωπικότητα,
την ικανότητα και την καταλληλότητα του υποψηφίου
για την άσκηση των καθηκόντων της θέσης ευθύνης
για την οποία κρίνεται. Κατά το στάδιο αυτό λαμβάνονται
υπόψη τα στοιχεία του προσωπικού μητρώου του
υπαλλήλου, τα οποία περιλαμβάνονται στο βιογραφικό
σημείωμα του υποψηφίου, η αίτηση υποψηφιότητας και
η δήλωση ενδιαφέροντος.
γ) Κατά τη δομημένη συνέντευξη οι υποψήφιοι αξιολογούνται
στις ακόλουθες θεματικές ενότητες:
αα) Ποιότητα της υπηρεσιακής δραστηριότητας του
υποψηφίου με βάση το περιεχόμενο του βιογραφικού
σημειώματος και την αίτηση δήλωσης ενδιαφέροντος/
υποψηφιότητας.
ββ) Η γνώση του αντικειμένου του φορέα, της οργάνωσης
και λειτουργίας της δημόσιας διοίκησης γενικότερα.
γγ) Οι διοικητικές ικανότητες του υποψηφίου να προγραμματίζει,
να συντονίζει, να αναλαμβάνει πρωτοβουλίες,
να λαμβάνει αποτελεσματικές αποφάσεις και να
διαχειρίζεται κρίσεις, ιδίως:
i) ικανότητες που σχετίζονται με το στρατηγικό τρόπο
σκέψης (ανάπτυξη στρατηγικού οράματος και προνοητικής
προσέγγισης, αναλυτική σκέψη και επίλυση
προβλημάτων, λήψη αποφάσεων),
ii) ικανότητες που σχετίζονται με τη διαχείριση ανθρώπων
και πόρων (ηγεσία, κατανομή πόρων−ανάθεση
έργων, επικοινωνία και πειθώ, διαχείριση συγκρούσεων,
υποκίνηση και ανάπτυξη άλλων),
iii) ικανότητες που σχετίζονται με τα αποτελέσματα
(πρωτοβουλία και ανάπτυξη δεξιοτήτων, προγραμματισμός,
ιεράρχηση προτεραιοτήτων, συντονισμός και
έλεγχος),
iv) ικανότητες που σχετίζονται με τη διαχείριση αλλαγών
(προσαρμοστικότητα και ευελιξία, διαχείριση
κρίσεων, ανάληψη πρωτοβουλιών, δημιουργικότητα).
δ) Η κάθε θεματική ενότητα της δομημένης συνέντευξης
της παραγράφου 4γ βαθμολογείται από κάθε μέλος
του αρμόδιου Συμβουλίου Συνέντευξης ξεχωριστά με
ακέραιο ή με προσέγγιση δεκάτου βαθμού σε ειδικό
προς το σκοπό αυτό έντυπο, το οποίο καταρτίζεται με
απόφαση του Υπουργού Διοικητικής Μεταρρύθμισης
και Ηλεκτρονικής Διακυβέρνησης. Η τελική βαθμολογία
προκύπτει από το μέσο όρο της βαθμολογίας όλων
των μελών του Συμβουλίου Συνέντευξης. Ο μέσος όρος
εξάγεται με προσέγγιση εκατοστού. Το περιεχόμενο της
συνέντευξης καταγράφεται συνοπτικά σε πρακτικό κατά
τη διάρκεια συνεδρίασης του αρμόδιου προς τούτου
συλλογικού οργάνου, χωρίς την παράλειψη κρίσιμων
και ουσιαστικών σημείων συμπεριλαμβανομένης και της
αιτιολογίας της βαθμολογίας που έλαβε κάθε υποψήφιος
από τα μέλη του αρμόδιου Συμβουλίου Συνέντευξης
Προϊσταμένων. Αναπόσπαστο μέρος του πρακτικού
αποτελεί το ειδικό έντυπο συνέντευξης.
ε) Το ανώτατο όριο βαθμολογίας της δομημένης
συνέντευξης ορίζεται στις εκατό (100) μονάδες. Κάθε
θεματική ενότητα της παραγράφου 4γ βαθμολογείται
χωριστά και το ανώτατο όριο βαθμολογίας ανά ενότητα,
ανάλογα με το επίπεδο θέσης ευθύνης καθορίζεται
ως εξής:
αα) Για τους Προϊσταμένους Γενικής Διεύθυνσης:
20 − 30 – 50 μονάδες αντίστοιχα ανά θεματική ενότητα
ββ) Για τους Προϊσταμένους Διεύθυνσης: 20 – 40 − 40
μονάδες αντίστοιχα ανά θεματική ενότητα
γγ) Για τους Προϊσταμένους Τμήματος: 20 – 50 − 30
μονάδες αντίστοιχα ανά θεματική ενότητα.
στ) Στη συνέντευξη κάθε υποψηφίου δύνανται να παρίστανται
αυτοπροσώπως και οι λοιποί συνυποψήφιοι,
εφόσον έχουν ήδη εξεταστεί από το οικείο Συμβούλιο
Συνέντευξης Προϊσταμένων.
ζ) Με απόφαση του Υπουργού Διοικητικής Μεταρρύθμισης
και Ηλεκτρονικής Διακυβέρνησης κατόπιν γνώμης
του Προέδρου του ΑΣΕΠ, ρυθμίζονται θέματα που αφορούν
στην δομημένη συνέντευξη, ιδίως η διαδικασία
διεξαγωγής της συνέντευξης, ο τρόπος πρόσκλησης και
εξέτασης των υποψηφίων για συνέντευξη, δημοσιότητα
της πρόσκλησης, καθώς και κάθε άλλο σχετικό ζήτημα.
Άρθρο 86
Διαδικασία επιλογής προϊσταμένων
οργανικών μονάδων
1. α) Η επιλογή προϊσταμένων των οργανικών μονάδων,
όπως αυτές ορίζονται στο άρθρο 84, γίνεται από το
αρμόδιο κατά περίπτωση Ειδικό Συμβούλιο Επιλογής
Προϊσταμένων (ΕΙ.Σ.Ε.Π.), ύστερα από κοινή απόφασηπροκήρυξη
του Υπουργού Διοικητικής Μεταρρύθμισης
και Ηλεκτρονικής Διακυβέρνησης και του οικείου Υπουργού
και προκειμένου για δημόσιες υπηρεσίες ή Ν.Π.Δ.Δ.,
του Υπουργού που εποπτεύει τη δημόσια υπηρεσία ή
το Ν.Π.Δ.Δ., που εκδίδεται κατόπιν γνώμης του ΕΙ.Σ.Ε.Π..
β) Η επιλογή προϊσταμένων επιπέδου Γενικής Διεύθυνσης
και Διεύθυνσης των οριζόντιων θέσεων ευθύνης
του τρίτου εδαφίου της παραγράφου 8 του άρθρου 84
γίνεται από το Κεντρικό Ειδικό Συμβούλιο Επιλογής
Προϊσταμένων (Κ.ΕΙ.Σ.Ε.Π.), ύστερα από κοινή απόφασηπροκήρυξη
του Υπουργού Διοικητικής Μεταρρύθμισης
και Ηλεκτρονικής Διακυβέρνησης και του οικείου Υπουργού.
Ειδικότερα, για τις οριζόντιες θέσεις ευθύνης που
έχουν μόνο ή και οικονομικές αρμοδιότητες η επιλογή
προϊσταμένων γίνεται ύστερα από κοινή απόφαση−προκήρυξη
του Υπουργού Διοικητικής Μεταρρύθμισης και
Ηλεκτρονικής Διακυβέρνησης, του Υπουργού Οικονομικών
και του οικείου Υπουργού.
γ) Οι προκηρύξεις των περιπτώσεων α΄ και β΄ της
παρούσας παραγράφου καταρτίζονται με την τεχνική
υποστήριξη του ΑΣΕΠ.
2. α) Η προκήρυξη εκδίδεται υποχρεωτικά τουλάχιστον
πέντε (5) μήνες πριν από τη λήξη της θητείας των υπηρετούντων
προϊσταμένων. Εφόσον οι θέσεις δεν προκηρυχθούν
σύμφωνα με τα οριζόμενα στο προηγούμενο
εδάφιο και προκηρυχθούν μετά τη λήξη της θητείας
των υπηρετούντων προϊσταμένων, τότε οι προϋποθέσεις
και τα προσόντα επιλογής πρέπει να συντρέχουν
κατά την ημερομηνία λήξης της θητείας, κατ’ εξαίρεση
των οριζομένων στην παράγραφο 7 του άρθρου 84.
Η προκήρυξη αναρτάται αμελλητί στην ιστοσελίδα του
προγράμματος «ΔΙΑΥΓΕΙΑ» (ν. 3861/2010, Α΄ 112), στην
ιστοσελίδα του οικείου φορέα που προκηρύσσει τις
θέσεις, στην ιστοσελίδα του Υπουργείου Διοικητικής
Μεταρρύθμισης και Ηλεκτρονικής Διακυβέρνησης και
στην ιστοσελίδα του ΑΣΕΠ. Η σχετική προκήρυξη αναρτάται
και στον οικείο χώρο ανακοινώσεων όπου στεγάζονται
οι υπηρεσίες του οικείου φορέα που προκηρύσσει
τις θέσεις και κοινοποιείται με κάθε πρόσφορο τρόπο
στους υπαλλήλους του. Παράλειψη της ανάρτησης της
προκήρυξης ή κοινοποίησής της κατά το προηγούμενο
εδάφιο δεν επιφέρει ακυρότητα της διαδικασίας, εφόσον
τηρήθηκε η διαδικασία δημοσιότητας της προκήρυξης
κατά το τρίτο εδάφιο και αυτή αναρτήθηκε στο
κεντρικό κατάστημα του οικείου φορέα.
β) Με την προκήρυξη προσδιορίζονται οι κενές θέσεις
προϊσταμένων και καθορίζονται οι όροι και οι προϋποθέσεις
συμμετοχής στη διαδικασία της επιλογής,
προσδιορίζονται, κατόπιν αιτιολογημένης γνώμης του
αρμοδίου ΕΙ.Σ.Ε.Π., τα κύρια ή και πρόσθετα προσόντα
που απαιτούνται κατά περίπτωση για την κατάληψη της
θέσης ευθύνης, ο τρόπος απόδειξης αυτών, σύμφωνα
με το ισχύον θεσμικό πλαίσιο. Η προκήρυξη περιλαμβάνει
κάθε άλλο αναγκαίο ζήτημα, ιδίως τον αριθμό των
υποψηφίων που καλείται στο στάδιο της συνέντευξης
και την προθεσμία υποβολής υποψηφιοτήτων.
γ) Κατόπιν αιτιολογημένης γνώμης του αρμοδίου
ΕΙ.Σ.Ε.Π. στην προκήρυξη μπορεί να προβλέπονται πέραν
των οριζομένων στις οικείες οργανικές διατάξεις
και πρόσθετα προσόντα, τα οποία λαμβάνονται από τα
οριζόμενα στην περίπτωση δ΄ της παρ. 2 του άρθρου 54
του ν. 4178/2013, όπως ισχύει, ανάλογα με το περίγραμμα
της προκηρυσσόμενης θέσης ευθύνης.
δ) Με απόφαση του Προέδρου του ΑΣΕΠ, η οποία
κοινοποιείται στους οικείους Υπουργούς, δύναται να
διεξάγεται ενιαία διαδικασία γραπτής εξέτασης για περισσότερες
προκηρύξεις διαφόρων φορέων, κατά τα
οριζόμενα στην παράγραφο 3α του άρθρου 85.
3. α) Δικαίωμα υποβολής αίτησης υποψηφιότητας για
θέσεις προϊσταμένων οργανικών μονάδων επιπέδου Γενικής
Διεύθυνσης και Διεύθυνσης έχουν όλοι οι υπάλληλοι
δημοσίων υπηρεσιών, ήτοι Υπουργείων, Γενικών
και Ειδικών Γραμματειών, αποκεντρωμένων διοικήσεων,
αυτοτελών ή μη δημοσίων υπηρεσιών, καθώς και νομικών
προσώπων δημοσίου δικαίου, εφόσον πληρούν
τους όρους και τις προϋποθέσεις της προκήρυξης και
υπάγονται στις διατάξεις του παρόντος Κώδικα.
β) Δικαίωμα υποβολής αίτησης για προϊσταμένους
οργανικών μονάδων επιπέδου Τμήματος έχουν όλοι
οι υπάλληλοι που ανήκουν οργανικά στον φορέα που
προκηρύσσει τις κενές θέσεις προϊσταμένων επιπέδου
Τμήματος, εφόσον πληρούν τους όρους και τις προϋποθέσεις
της προκήρυξης.
γ) Κάθε υποψήφιος για επιλογή σε θέση ευθύνης μπορεί
να υποβάλλει αίτηση υποψηφιότητας τρεις (3) φορές
συνολικά κατ’ ανώτατο όριο ετησίως ανά επίπεδο
θέσης ευθύνης.
4. α) Η αίτηση υποψηφιότητας υποβάλλεται εντός
αποκλειστικής προθεσμίας δέκα (10) εργασίμων ημερών
από την ημέρα καταχώρισης της προκήρυξης στην
ιστοσελίδα του ΑΣΕΠ. Η αίτηση αυτή συνοδεύεται από
βιογραφικό σημείωμα που συντάσσεται με ευθύνη του
υποψηφίου και το περιεχόμενο του οποίου προκύπτει
από τα στοιχεία του προσωπικού μητρώου του υπαλλήλου,
από δήλωση ενδιαφέροντος, καθώς και από δήλωση
σειράς προτίμησης, εφόσον η τελευταία απαιτείται,
σύμφωνα με τα οριζόμενα στην οικεία προκήρυξη.
β) Στο βιογραφικό σημείωμα του υποψηφίου περιλαμβάνονται
ιδίως:
αα) Τίτλοι σπουδών ή άλλα τυπικά προσόντα, ιδίως
μεταπτυχιακοί ή διδακτορικοί τίτλοι συναφείς με το
αντικείμενο της προκηρυσσόμενης θέσης.
ββ) Στοιχεία που αναφέρονται στην υπηρεσιακή κατάσταση
και δραστηριότητα του υπαλλήλου (ιδίως διορισμός/πρόσληψη,
προϋπηρεσία, υπηρεσιακές μεταβολές,
άσκηση καθηκόντων σε θέση ευθύνης, συνολικός χρόνος
πραγματικής δημόσιας υπηρεσίας, εμπειρία συναφής με
το αντικείμενο της προκηρυσσόμενης θέσης).
γγ) Βαθμολογία των εκθέσεων αξιολόγησης του υπαλλήλου,
οι οποίες περιλαμβάνονται στο προσωπικό μητρώο
του υπαλλήλου κατά τα οριζόμενα στο π.δ. 178/
2004 (Α΄ 154).
δδ) Ηθικές αμοιβές.
εε) Πιστοποιημένη επιμόρφωση μετά το διορισμό/
πρόσληψη του υπαλλήλου.
στστ) Συγγραφικό έργο (άρθρα, μελέτες, προτάσεις)
που σχετίζεται με το αντικείμενο της προκηρυσσόμενης
θέσης ή της δημόσιας διοίκησης γενικότερα.
ζζ) Εισηγήσεις, ανακοινώσεις σε συνέδρια, ημερίδες,
διδακτική εμπειρία κ.λπ., συναφείς με το αντικείμενο
της προκηρυσσόμενης θέσης ή της δημόσιας διοίκησης
γενικότερα.
ηη) Αριθμός αναρρωτικών αδειών ανά έτος υπηρεσίας
και πειθαρχικές ποινές που περιλαμβάνονται στο
προσωπικό μητρώο του υπαλλήλου, εφόσον αυτές δεν
έχουν διαγραφεί.
5. α) Η αίτηση του υποψηφίου, το βιογραφικό σημείωμα
και η δήλωση ενδιαφέροντος συμπληρώνονται και
υποβάλλονται ηλεκτρονικά στο ΑΣΕΠ σε ειδικό προς το
σκοπό αυτόν ηλεκτρονικό έντυπο. Ακολούθως, οι αιτήσεις
των υποψηφίων, οι οποίες επέχουν θέση υπεύθυνης
δήλωσης, και το βιογραφικό σημείωμα αποστέλλονται
από το ΑΣΕΠ στην καθ’ ύλην αρμόδια Διεύθυνση Προσωπικού/Διοικητικού,
όπου ανήκει οργανικά ο υπάλληλος,
προκειμένου να βεβαιωθούν, τα όσα υπευθύνως
δηλώνει ο υποψήφιος. Σε περίπτωση αναντιστοιχίας
των όσων υπευθύνως δηλώνει ο υποψήφιος στην αίτηση
υποψηφιότητας και στο βιογραφικό σημείωμα με όσα
τηρούνται στο προσωπικό μητρώο του υπαλλήλου και
στο αρχείο της υπηρεσίας, λαμβάνονται υπόψη όσα
βεβαιώνει η αρμόδια Διεύθυνση Προσωπικού/Διοικητικού
αφού προηγουμένως έχει καλέσει τον υποψήφιο για
την προσκόμιση των επιπλέον εκείνων στοιχείων που
υπευθύνως δηλώνει ότι κατέχει. Η ανωτέρω διαδικασία
βεβαίωσης των στοιχείων της αίτησης υποψηφιότητας
και του βιογραφικού σημειώματος του υπαλλήλου από
τις αρμόδιες Διευθύνσεις Προσωπικού/Διοικητικού γίνεται
εντός αποκλειστικής προθεσμίας δέκα (10) ημερών.
Η αρμόδια Διεύθυνση Προσωπικού/Διοικητικού αποστέλλει
αμελλητί στο ΕΙ.Σ.Ε.Π. του φορέα που προκηρύσσει
τις θέσεις τα σχετικά με το στάδιο αυτό προκειμένου
το όργανο αυτό να αποφασίσει αιτιολογημένα
εντός αποκλειστικής προθεσμίας δεκαπέντε (15) εργασίμων
ημερών από την πάροδο της 10ήμερης προθεσμίας
του προηγούμενου εδαφίου για το αν πληρούνται από
τους υποψηφίους οι προϋποθέσεις του πρώτου σταδίου
της διαδικασίας, απόφαση η οποία αποστέλλεται στο
ΑΣΕΠ.
β) Με την ως άνω απόφαση του ΕΙ.Σ.Ε.Π. αποκλείονται
από το πρώτο στάδιο της διαδικασίας όσοι δεν πληρούν
τους όρους και τις προϋποθέσεις της προκήρυξης
και αναρτώνται στην ιστοσελίδα του ΑΣΕΠ οι πίνακες
προσωρινών αποτελεσμάτων των υποψηφίων. Κατά των
πινάκων αυτών δύναται να ασκηθεί ένσταση ενώπιον
του ΑΣΕΠ εντός πέντε (5) εργασίμων ημερών από την
ανάρτηση των προσωρινών αποτελεσμάτων. Οι ενστάσεις
εξετάζονται από αρμόδιο Τμήμα του ΑΣΕΠ εντός
δέκα (10) ημερών από την ημερομηνία λήξης της προθεσμίας
υποβολής τους. Μετά την εξέταση των ενστάσεων
το ΑΣΕΠ καταρτίζει πίνακες οριστικών αποτελεσμάτων
των υποψηφίων που πληρούν τις προϋποθέσεις και τα
προσόντα της προκήρυξης, οι οποίοι αποστέλλονται
στο αρμόδιο ΕΙ.Σ.Ε.Π. και αναρτώνται στην ιστοσελίδα
ΑΣΕΠ.
γ) Μετά τη διεξαγωγή της γραπτής εξέτασης αναρτώνται
στην ιστοσελίδα του ΑΣΕΠ οι υποψήφιοι που
περνούν στο επόμενο στάδιο της συνέντευξης, σύμφωνα
με τα οριζόμενα στην προκήρυξη.
δ) Το αρμόδιο Συμβούλιο Συνέντευξης Προϊσταμένων
μετά την ολοκλήρωση της διαδικασίας της συνέντευξης
και τη βαθμολόγηση όλων των υποψηφίων και μέχρι την
καθαρογραφή των πρακτικών, αποστέλλει βεβαίωση
στο αρμόδιο ΕΙ.Σ.Ε.Π., υπογεγραμμένη από τον Πρόεδρο
και τα μέλη του Συμβουλίου Συνέντευξης Προϊσταμένων,
στην οποία περιλαμβάνεται η φθίνουσα σειρά κατάταξης
των υποψηφίων που εξετάστηκαν στο στάδιο αυτό.
6. α) Η τελική βαθμολογία των υποψηφίων για επιλογή
ανά επίπεδο θέσης ευθύνης εξάγεται από το αρμόδιο
ΕΙ.Σ.Ε.Π. ως εξής:
αα) Για τους προϊσταμένους Γενικής Διεύθυνσης λαμβάνεται
υπόψη το άθροισμα της βαθμολογίας που έλαβαν
από τη γραπτή εξέταση και τη συνέντευξη, υπολογιζόμενο
επί ποσοστού 30% της βαθμολογίας που έλαβαν
κατά τη γραπτή εξέταση και 70% από τη συνέντευξη.
ββ) Για τους προϊσταμένους Διεύθυνσης λαμβάνεται
υπόψη το άθροισμα της βαθμολογίας που έλαβαν από
τη γραπτή εξέταση και τη συνέντευξη, υπολογιζόμενο
επί ποσοστού 40% της βαθμολογίας που έλαβαν κατά
τη γραπτή εξέταση και 60% από τη συνέντευξη.
γγ) Για τους προϊσταμένους Τμήματος λαμβάνεται
υπόψη το άθροισμα της βαθμολογίας που έλαβαν από
τη γραπτή εξέταση και τη συνέντευξη, υπολογιζόμενο
επί ποσοστού 50% της βαθμολογίας που έλαβαν κατά
τη γραπτή εξέταση και 50% από τη συνέντευξη.
β) Για την επιλογή προϊσταμένων επιπέδου Γενικής
Διεύθυνσης και Διεύθυνσης σε περίπτωση ισοβαθμίας
προτάσσεται ο υποψήφιος που έλαβε τη μεγαλύτερη
βαθμολογία στο στάδιο της συνέντευξης. Για την επιλογή
προϊσταμένων επιπέδου Τμήματος σε περίπτωση
ισοβαθμίας προτάσσεται ο υποψήφιος που έλαβε τη
μεγαλύτερη βαθμολογία στο στάδιο της γραπτής εξέτασης.
7. Η επιλογή των προϊσταμένων γίνεται από το αρμόδιο
ΕΙ.Σ.Ε.Π. σύμφωνα με τα οριζόμενα στην παράγραφο
6 του παρόντος άρθρου. Τα αποτελέσματα αποστέλλονται
στον οικείο φορέα προκειμένου να προβεί το
αρμόδιο όργανο στην τοποθέτηση των επιλεγέντων.
8. α) Όσοι επιλέγονται από το αρμόδιο ΕΙ.Σ.Ε.Π., τοποθετούνται,
με απόφαση του αρμοδίου οργάνου, η οποία
εκδίδεται το αργότερο μέσα σε ένα (1) μήνα από τη
γνωστοποίηση της επιλογής τους, ως προϊστάμενοι σε
αντίστοιχου επιπέδου οργανικές μονάδες για θητεία πέντε
(5) ετών. Οι προϊστάμενοι εξακολουθούν να ασκούν
τα καθήκοντα τους και μετά τη λήξη της θητείας τους
έως την επιλογή και τοποθέτηση νέων προϊσταμένων
και πάντως όχι πέραν του ενός (1) έτους.
β) αα) Αν υπάλληλος άλλης δημόσιας υπηρεσίας ή
Ν.Π.Δ.Δ. επιλεγεί ως προϊστάμενος Γενικής Διεύθυνσης
ή Διεύθυνσης, με την τοποθέτησή του αποσπάται αυτοδίκαια
στην υπηρεσία για τη θέση ευθύνης της οποίας
έχει επιλεγεί. Ο χρόνος της θητείας του αποσπασμένου
υπαλλήλου ως προϊσταμένου λογίζεται ως χρόνος
πραγματικής υπηρεσίας στην οργανική του θέση για
κάθε συνέπεια. Οι τοποθετούμενοι κατά τα προηγούμενα
εδάφια ως προϊστάμενοι Γενικής Διεύθυνσης και
Διεύθυνσης εξακολουθούν να ασκούν τα καθήκοντα
τους και μετά τη λήξη της θητείας τους ως την επιλογή
και τοποθέτηση νέων προϊσταμένων και πάντως όχι
πέραν του ενός (1) έτους.
ββ) Για τους υποψηφίους που ανήκουν οργανικά στο
φορέα που προκηρύσσει τις θέσεις και επιλέγονται
σε θέσεις προϊσταμένων σε περιφερειακή υπηρεσία
του φορέα, εφόσον υφίστανται περιφερειακές υπηρεσίες,
ή στην κεντρική υπηρεσία, εφόσον οι υποψήφιοι
υπηρετούν σε περιφερειακές, η τοποθέτησή τους ως
προϊσταμένων στις θέσεις ευθύνης λογίζεται ως μετακίνηση
ή απόσπαση ανάλογα με το εάν οι θέσεις είναι
οργανικά ενιαίες ή κατανεμημένες στην κεντρική και
στις περιφερειακές υπηρεσίες. Ο χρόνος της θητείας
του υπαλλήλου που έχει μετακινηθεί ή αποσπαστεί σε
θέση προϊσταμένου κατά τα ανωτέρω οριζόμενα λογίζεται
ως χρόνος πραγματικής υπηρεσίας στην οργανική
του θέση για κάθε συνέπεια. Για την τοποθέτηση των
επιλεγέντων κατά τα οριζόμενα ανωτέρω λαμβάνεται
υπόψη η δήλωση σειράς προτίμησης του υποψηφίου.
γ) Σε όσους επιλέγονται κατά τις διατάξεις του παρόντος
Προϊστάμενοι, κατά την ημερομηνία τοποθέτησής
τους και για όσο χρόνο διαρκεί η θητεία τους απονέμεται
αποκλειστικά λόγω της επιλογής και τοποθέτησης
ως προϊσταμένων ο βαθμός Α΄ σε όσους επιλέγονται
προϊστάμενοι Γενικής Διεύθυνσης, ο βαθμός Β΄ σε όσους
επιλέγονται Προϊστάμενοι Διεύθυνσης, ο βαθμός Γ΄ σε
όσους επιλέγονται Προϊστάμενοι Τμήματος. Για τους
υπαλλήλους που επιλέγονται προϊστάμενοι και τους
απονέμεται ο αντίστοιχος βαθμός σύμφωνα με τις διατάξεις
του προηγούμενου εδαφίου, αναγνωρίζεται για
τη βαθμολογική και μισθολογική τους κατάταξη τυχόν
πλεονάζων χρόνος που διαθέτουν κατά την ημερομηνία
τοποθέτησης. Για τον υπολογισμό του πλεονάζοντος
χρόνου στον κατά περίπτωση απονεμόμενο βαθμό
εφαρμόζονται οι διατάξεις των άρθρων 6, 7 και 12 του
ν. 4024/2011 (Α΄ 226). Με τη λήξη της θητείας τους και την
επιλογή και τοποθέτηση νέων προϊσταμένων κατατάσσονται
σε βαθμό και σε μισθολογικό κλιμάκιο σύμφωνα
με το συνολικό χρόνο υπηρεσίας τους. Για την προαναφερόμενη
κατάταξη εφαρμόζονται οι διατάξεις των
άρθρων 6, 7 και 12 του ν. 4024/2011 καθ’ υπέρβαση των
προβλεπόμενων στο άρθρο 7 του ν. 4024/2011 ποσοστών
περί προαγωγών. Σε καμία περίπτωση η εκ νέου κατάταξη
του υπαλλήλου κατ’ εφαρμογή του προηγούμενου
εδαφίου δεν μπορεί να γίνει σε βαθμό ανώτερο αυτού
που του απονεμήθηκε λόγω της επιλογής και τοποθέτησής
τους σε θέσεις προϊσταμένων. Οι διατάξεις
των προηγούμενων εδαφίων εφαρμόζονται για όσους
υπαλλήλους επιλέγονται προϊστάμενοι και κατά την
ημερομηνία τοποθέτησής τους κατέχουν βαθμό κατώτερο
του απονεμόμενου ανά επίπεδο θέσης ευθύνης.
δ) Όσοι επιλέγονται και τοποθετούνται Προϊστάμενοι
με τις διατάξεις του παρόντος έχουν δικαίωμα να υποβάλουν
αίτηση υποψηφιότητας για θέση ευθύνης ανώτερου
επιπέδου μετά από τρία (3) χρόνια από την τοποθέτησή
τους. Σε κάθε περίπτωση δεν επιτρέπεται επιλεγείς και
τοποθετηθείς προϊστάμενος οποτεδήποτε κατά τη διάρκεια
της θητείας του να υποβάλει αίτηση υποψηφιότητας
για θέση ευθύνης ίδιου ή κατώτερου επιπέδου.
9. Αν κενωθεί θέση προϊσταμένου πριν από τη λήξη
της θητείας του υπηρετούντος ή συσταθεί νέα, η θέση
προκηρύσσεται το αργότερο εντός τριών (3) μηνών από
την κένωσή της ή από τη σύστασή της και επιλέγεται,
σύμφωνα με τις διατάξεις του παρόντος, προϊστάμενος
για πλήρη θητεία, σε περίπτωση σύστασης θέσης και
για το υπόλοιπο της θητείας, σε περίπτωση κένωσης
θέσης, με την προϋπόθεση ότι ο χρόνος που υπολείπεται
μέχρι τη λήξη της θητείας είναι ίσος ή μεγαλύτερος
του ενός (1) έτους.
10. Οι επιλεγέντες σύμφωνα με τις διατάξεις του παρόντος
Κώδικα Προϊστάμενοι Γενικών Διευθύνσεων,
εφόσον υποβάλλουν μετά τη λήξη της θητείας τους
εκ νέου αίτηση υποψηφιότητας για θέση αντίστοιχου
επιπέδου δεν υποχρεούνται, εφόσον το επιθυμούν, να
συμμετέχουν εφεξής στο στάδιο της γραπτής εξέτασης.
Εφόσον πληρούν τις προϋποθέσεις και τα κριτήρια του
πρώτου σταδίου επιλογής, καλούνται ως υπεράριθμοι
στο τρίτο στάδιο της διαδικασίας εφόσον η βαθμολογία
τους στη γραπτή εξέταση είναι ίση ή μεγαλύτερη από
την αντίστοιχη του τελευταίου στη σειρά του πίνακα
κατάταξης υποψηφίων στην οικεία προκήρυξη.
11. Οι διατάξεις της παραγράφου 10 του παρόντος
άρθρου ισχύουν για πέντε (5) έτη για όσους υποψηφίους
για θέσεις προϊσταμένων Γενικών Διευθύνσεων
κλήθηκαν στο στάδιο της συνέντευξης και τελικά δεν
επελέγησαν.
12. Με απόφαση του αρμόδιου για τοποθέτηση προϊσταμένων
οργάνου κατόπιν αιτιολογημένης γνώμης του
οικείου ΕΙ.Σ.Ε.Π., ο προϊστάμενος οργανικής μονάδας
μπορεί να απαλλαγεί από τα καθήκοντά του πριν από τη
λήξη της θητείας του, για σοβαρό λόγο αναγόμενο στην
πλημμελή άσκηση των υπηρεσιακών του καθηκόντων,
ιδίως για αδικαιολόγητη επιείκεια ή μεροληψία κατά
τη σύνταξη των εκθέσεων αξιολόγησης, για πλημμελή
άσκηση ή αδυναμία άσκησης ελέγχου επί των υπαλλήλων,
για μη προσήκουσα συμπεριφορά προς τους
πολίτες, ευθυνοφοβία, απροθυμία για την εφαρμογή
νέων μεθόδων οργάνωσης, λειτουργίας και αποδοτικότητας,
αδικαιολόγητη καθυστέρηση στη διεκπεραίωση
των υποθέσεων, κακή συνεργασία με λοιπούς προϊσταμένους
και μειωμένη ποιοτική και ποσοτική απόδοση.
Ο προϊστάμενος μπορεί, επίσης, να απαλλαγεί από τα
καθήκοντά του με αίτηση του για προσωπικούς λόγους,
ύστερα από αιτιολογημένη απόφαση του αρμόδιου
ΕΙ.Σ.Ε.Π., που συνεκτιμά τις υπηρεσιακές ανάγκες. Στις
ανωτέρω περιπτώσεις και ανεξάρτητα από τους λόγους
της απαλλαγής του στερείται του δικαιώματος υποψηφιότητας
και επιλογής ως προϊσταμένου οργανικής
μονάδας για μία τριετία από την επομένη της έκδοσης
της απόφασης απαλλαγής του από τα καθήκοντα προϊσταμένου
και ο υπάλληλος, εφόσον του είχε απονεμηθεί
βαθμός λόγω της επιλογής του και ένεκα αυτής, κατατάσσεται
σε βαθμό και μισθολογικό κλιμάκιο κατά τα
οριζόμενα στην περίπτωση γ΄ της παραγράφου 8 του
παρόντος άρθρου. Η στέρηση του δικαιώματος υποψηφιότητας
και επιλογής δεν υφίσταται στην περίπτωση
που ο υποψήφιος αιτηθεί την απαλλαγή του μετά την
επιλογή του και προ της έκδοσης της απόφασης τοποθέτησης.
Στην περίπτωση αυτή και μόνο τοποθετείται
ο αμέσως επόμενος στη σειρά κατάταξης υποψήφιος.
13. Αν δεν υποβληθούν αιτήσεις, η προθεσμία της
προκήρυξης παρατείνεται για μία ακόμη φορά και
εφόσον πάλι δεν υποβληθούν αιτήσεις, τότε οι θέσεις
πληρούνται σύμφωνα με τις διατάξεις του άρθρου 87
για μέγιστο χρονικό διάστημα ενός (1) έτους. Πέντε (5)
μήνες προ της λήξης του έτους αυτού, οι θέσεις επαναπροκηρύσσονται.
14. Στο ΑΣΕΠ τηρείται ειδικό αρχείο – μητρώο, όπου
περιλαμβάνονται ιδίως οι προκηρύξεις των θέσεων
προϊσταμένων, η βαθμολογία που έλαβαν οι υποψήφιοι
και οι επιλεγέντες κατά την εφαρμογή των διατάξεων
των άρθρων 84, 85 και 86, τηρούμενων των διατάξεων
του ν. 2472/1997 (Α΄ 50). Με απόφαση του Υπουργού
Διοικητικής Μεταρρύθμισης και Ηλεκτρονικής Διακυβέρνησης,
ύστερα από γνώμη του Προέδρου του ΑΣΕΠ,
ρυθμίζονται η διαδικασία, ο τρόπος και οι λεπτομέρειες
τήρησης του μητρώου − αρχείου αυτού.
15. Προϊστάμενος Γενικής Διεύθυνσης, ο οποίος μετά
τη λήξη της θητείας του δεν επιλέγεται εκ νέου ή δεν
έχει δικαίωμα συμμετοχής κατά τα οριζόμενα στο πρώτο
εδάφιο της παραγράφου 4α του άρθρου 84, αποσπάται,
κατόπιν αιτήσεώς του με απόφαση του οικείου
Υπουργού και κατά παρέκλιση των κείμενων διατάξεων
περί στελέχωσης των ελεγκτικών υπηρεσιών και
σωμάτων επιθεώρησης, ως Επιθεωρητής − Ελεγκτής
στις ελεγκτικές υπηρεσίες ή σώματα επιθεώρησης, που
υπάγονται ή εποπτεύονται από το Υπουργείο είτε ο
υπάλληλος ανήκει οργανικά στο Υπουργείο είτε υπηρετεί
σε εποπτευόμενα από το Υπουργείο αυτό φορέα.
Σε περίπτωση που δεν υπάρχουν εποπτευόμενες ή
υπαγόμενες ελεγκτικές υπηρεσίες και σώματα επιθεώρησης
στο Υπουργείο η ανωτέρω απόσπαση διενεργείται
κατόπιν αιτήσεως του υπαλλήλου με απόφαση
των κατά περίπτωση οικείων Υπουργών σε ελεγκτικές
υπηρεσίες ή σώματα επιθεώρησης άλλων Υπουργείων.
16. Προϊστάμενος Διεύθυνσης, ο οποίος μετά τη λήξη
της θητείας του δεν επιλέγεται εκ νέου, αποσπάται ή
μετακινείται, κατά περίπτωση, κατόπιν αιτήσεώς του,
σε σώματα επιθεώρησης ή ελέγχου, κατά παρέκκλιση
των κειμένων διατάξεων περί στελέχωσης των σωμάτων
αυτών, με κοινή απόφαση του Υπουργού Διοικητικής
Μεταρρύθμισης και Ηλεκτρονικής Διακυβέρνησης και
του αρμόδιου κατά περίπτωση Υπουργού.
17. Σε περίπτωση κατάργησης ή συγχώνευσης οργανικών
μονάδων, στις νέες οργανικές μονάδες ο προϊστάμενος
λαμβάνεται μεταξύ των ασκούντων τα καθήκοντα
θέσης ευθύνης κατόπιν επιλογής στις οργανικές μονάδες
που καταργήθηκαν ή συγχωνεύθηκαν και τοποθετείται
εκείνος που έλαβε την υψηλότερη τελική βαθμολογία
κατά την επιλογή και σε περίπτωση ισοβαθμίας
εκείνος που έλαβε την υψηλότερη βαθμολογία στο στάδιο
της δομημένης συνέντευξης εφόσον καταργούνται
ή συγχωνεύονται οργανικές μονάδες επιπέδου Γενικής
Διεύθυνσης και Διεύθυνσης και εκείνος που έλαβε την
υψηλότερη βαθμολογία στο στάδιο της γραπτής εξέτασης
εφόσον καταργούνται ή συγχωνεύονται οργανικές
μονάδες επιπέδου Τμήματος.
Για όσους επιλεγέντες προϊσταμένους Γενικής Διεύθυνσης
ή Διεύθυνσης δεν τοποθετηθούν κατά τα ανωτέρω,
εφαρμόζονται οι διατάξεις των παραγράφων 15
και 16 του παρόντος άρθρου.
18. Με προεδρικό διάταγμα, που εκδίδεται ύστερα
από πρόταση των Υπουργών Διοικητικής Μεταρρύθμισης
και Ηλεκτρονικής Διακυβέρνησης και Οικονομικών,
καθορίζεται κάθε αναγκαίο ζήτημα, ιδίως υπηρεσιακή
και μισθολογική κατάσταση, αξιολόγηση, αρμοδιότητες,
καθήκοντα, διάρκεια μετακίνησης ή απόσπασης, δυνατότητα
ανανέωσης της απόσπασης των υπαλλήλων
που αποσπώνται στα ελεγκτικά σώματα και σώματα
επιθεώρησης κατά τις διατάξεις των παραγράφων 15,
16 και 17 του παρόντος άρθρου.»

  
Άρθρο 2
Τα άρθρα 157, 158, 160, 161 και 162 του Κώδικα Κατάστασης
Δημοσίων Πολιτικών Διοικητικών Υπαλλήλων και
Υπαλλήλων Ν.Π.Δ.Δ., που κυρώθηκε με το άρθρο πρώτο
του ν. 3528/ 2007, αντικαθίστανται ως εξής:
«Άρθρο 157
Ειδικό Συμβούλιο Επιλογής Προϊσταμένων
(ΕΙ.Σ.Ε.Π.) − Συμβούλιο Συνέντευξης Προϊσταμένων
1. Σε κάθε Υπουργείο συνιστάται Ειδικό Συμβούλιο Επιλογής
Προϊσταμένων (ΕΙ.Σ.Ε.Π.), το οποίο είναι αρμόδιο
για την επιλογή Προϊσταμένων του οικείου Υπουργείου,
των δημοσίων υπηρεσιών και Ν.Π.Δ.Δ. που υπάγονται ή
εποπτεύονται από το Υπουργείο, με την επιφύλαξη των
διατάξεων του άρθρου 158. Ειδικά για τις αποκεντρωμένες
διοικήσεις αρμόδιο είναι το ΕΙ.Σ.Ε.Π. του Υπουργείου
Εσωτερικών.
2. Το ΕΙ.Σ.Ε.Π. συγκροτείται με απόφαση του οικείου
Υπουργού, η οποία δημοσιεύεται στην Εφημερίδα της
Κυβερνήσεως, είναι πενταμελές και αποτελείται από
δύο μέλη του ΑΣΕΠ, εκ των οποίων ο ένας ορίζεται
Πρόεδρος, τον προϊστάμενο της Γενικής Διεύθυνσης
Διοικητικής Υποστήριξης ή τον Προϊστάμενο της Γενικής
Διεύθυνσης Οικονομικών και Διοικητικών Υπηρεσιών του
οικείου Υπουργείου που προκηρύσσει τις θέσεις ή στην
αρμοδιότητα του οποίου υπάγεται ή εποπτεύεται ο φορέας
ή το Ν.Π.Δ.Δ. που προκηρύσσει τις θέσεις, τον Προϊστάμενο
Γενικής Διεύθυνσης άλλου Υπουργείου ή του
Ν.Π.Δ.Δ. ή της δημόσιας υπηρεσίας που προκηρύσσει
τις θέσεις και έναν ιδιώτη − εμπειρογνώμονα σε θέματα
διαχείρισης ανθρώπινου δυναμικού και διοίκησης, ως
μέλη. Οι ανωτέρω ορίζονται με ισάριθμους αναπληρωτές,
οι οποίοι πρέπει να έχουν την ίδια ιδιότητα με τα
τακτικά μέλη.
Τα μέλη του ΕΙ.Σ.Ε.Π. εκτός από όσα ορίζονται να
μετέχουν σε αυτό λόγω της ιδιότητάς τους, υποδεικνύονται
από τον Πρόεδρο του ΑΣΕΠ και λαμβάνονται
από μητρώο που δημιουργείται και τηρείται στο ΑΣΕΠ
για το σκοπό αυτόν, κατά τα οριζόμενα στις παραγράφους
3 και 4 του παρόντος άρθρου. Γραμματέας του
ΕΙ.Σ.Ε.Π. και αναπληρωτής αυτού ορίζονται υπάλληλοι
της κατηγορίας ΠΕ του οικείου Υπουργείου.
3. Οι ιδιώτες−εμπειρογνώμονες για την εφαρμογή του
παρόντος άρθρου και του άρθρου 158, θα πρέπει να
διαθέτουν αυξημένη επιστημονική κατάρτιση και εμπειρία
στα αντικείμενα των προκηρυσσόμενων θέσεων και
δύνανται να είναι και πρώην Μέλη του ΑΣΕΠ ή άλλων
ανεξάρτητων αρχών, συνταξιούχοι δικαστικοί ή συνταξιούχοι
ανώτατοι δημόσιοι λειτουργοί και υπάλληλοι,
καθώς και προσωπικότητες εγνωσμένου κύρους.
4. Με απόφαση των Υπουργών Διοικητικής Μεταρρύθμισης
και Ηλεκτρονικής Διακυβέρνησης και Οικονομικών,
κατόπιν γνώμης του Προέδρου του ΑΣΕΠ, ρυθμίζεται
κάθε θέμα που αφορά στη δημιουργία του μητρώου,
στο οποίο εγγράφονται οι ιδιώτες−εμπειρογνώμονες
και όλοι οι προϊστάμενοι Γενικών Διευθύνσεων και Διευθύνσεων
που επιλέγονται σύμφωνα με τις διατάξεις
του παρόντος και ιδίως η διαδικασία εγγραφής τους
στο μητρώο, η απαιτούμενη ιδιότητα και τεχνογνωσία,
η διαδικασία επιμόρφωσης και πιστοποίησή τους, καθώς
και κάθε άλλο αναγκαίο ζήτημα.
5. Με την απόφαση συγκρότησης της παραγράφου 2
του παρόντος άρθρου ορίζονται ο Πρόεδρος, τα μέλη
και ο γραμματέας του ΕΙ.Σ.Ε.Π. για τετραετή θητεία, η
οποία λήγει την 31η Δεκεμβρίου του έτους λήξης της
θητείας τους. Κατά την πρώτη εφαρμογή του παρόντος
η θητεία των μελών του ΕΙ.Σ.Ε.Π. αρχίζει από την ημερομηνία
ορισμού τους και λήγει στις 31.12.2018.
6. Το ΕΙ.Σ.Ε.Π. είναι αρμόδιο για την επιλογή Προϊσταμένων
επιπέδου Γενικής Διεύθυνσης, Διεύθυνσης,
Τμήματος του οικείου Υπουργείου, καθώς και δημόσιων
υπηρεσιών και των Ν.Π.Δ.Δ. που υπάγονται ή εποπτεύονται
από αυτό. Ειδικότερα διενεργεί όσα ορίζονται
στις διατάξεις των άρθρων 85 και 86 και γνωμοδοτεί
κατόπιν αιτήματος του οικείου φορέα για την έκδοση
της σχετικής προκήρυξης θέσεων. Στη γνωμοδότηση
του ΕΙ.Σ.Ε.Π. για την προκήρυξη περιλαμβάνονται ιδίως:
α) η προθεσμία υποβολής υποψηφιοτήτων και
β) οι προϋποθέσεις επιλογής, τα τυπικά ή και τα πρόσθετα
προσόντα που απαιτούνται, κατά περίπτωση, για
τις θέσεις που προκηρύσσονται, σύμφωνα με τις οικείες
οργανικές διατάξεις ή και σύμφωνα με τις διατάξεις
της περίπτωσης γ΄ της παραγράφου 2 του άρθρου 86.
7. Σε κάθε Υπουργείο συνιστάται Συμβούλιο Συνέντευξης
Προϊσταμένων, το οποίο είναι αρμόδιο σύμφωνα με
όσα ορίζονται στα άρθρα 85 και 86 για τη διεξαγωγή
του τρίτου σταδίου της διαδικασίας επιλογής, της συνέντευξης
των υποψηφίων για την επιλογή τους ως
προϊσταμένων σε θέσεις ευθύνης του Υπουργείου και
των δημόσιων υπηρεσιών και Ν.Π.Δ.Δ. που υπάγονται ή
εποπτεύονται από αυτό.
8. Το Συμβούλιο Συνέντευξης Προϊσταμένων συγκροτείται
με απόφαση του οικείου Υπουργού, η οποία δημοσιεύεται
στην Εφημερίδα της Κυβερνήσεως, ως εξής:
α) Για τη συνέντευξη Προϊσταμένων Γενικής Διεύθυνσης
και Διεύθυνσης είναι τριμελές και αποτελείται από
ένα Μέλος του ΑΣΕΠ, ως Πρόεδρο, τον Προϊστάμενο
της Γενικής Διεύθυνσης Διοικητικής Υποστήριξης του
οικείου Υπουργείου, αν προκηρύσσονται οι θέσεις ευθύνης
του οικείου Υπουργείου ή τον Προϊστάμενο της
αρμόδιας για θέματα ανθρώπινου δυναμικού Γενικής
Διεύθυνσης της οικείας δημόσιας υπηρεσίας ή Ν.Π.Δ.Δ.,
όπου έχουν προκηρυχθεί οι θέσεις προϊσταμένων, και
ένα στέλεχος − εμπειρογνώμονα από τον ιδιωτικό τομέα
με εξειδίκευση στο αντικείμενο της προκηρυσσόμενης
θέσης, ως μέλη. Σε περίπτωση που δεν υφίσταται στους
φορείς που εποπτεύονται ή υπάγονται στο Υπουργείο
Προϊστάμενος Γενικής Διεύθυνσης, τότε ως μέλος ορίζεται
ο Προϊστάμενος Γενικής Διεύθυνσης Διοικητικής
Υποστήριξης ή Διοικητικών και Οικονομικών Υπηρεσιών
του οικείου Υπουργείου στο οποίο υπάγεται ή από
το οποίο εποπτεύεται ο φορέας που προκηρύσσει τις
θέσεις.
β) αα) Για τη συνέντευξη Προϊσταμένων Τμημάτων του
οικείου Υπουργείου, το Συμβούλιο Συνέντευξης Προϊσταμένων
αποτελείται από τρία μέλη τουλάχιστον, τον
Προϊστάμενο της Γενικής Διεύθυνσης Διοικητικής Υποστήριξης
ή τον Προϊστάμενο της Γενικής Διεύθυνσης
Οικονομικών και Διοικητικών Υπηρεσιών του οικείου
Υπουργείου, ως Πρόεδρο, έναν Προϊστάμενο Γενικής
Διεύθυνσης του ίδιου Υπουργείου και τον Προϊστάμενο
ή τους Προϊσταμένους Διεύθυνσης, στην αρμοδιότητα
του οποίου ή των οποίων υπάγονται οι προς πλήρωση
θέσεις προϊσταμένων Τμημάτων, ως μέλη.
ββ) Για τη συνέντευξη Προϊσταμένων Τμημάτων των
δημόσιων υπηρεσιών ή Ν.Π.Δ.Δ. που υπάγονται ή εποπτεύονται
από το οικείο Υπουργείο, το Συμβούλιο Συνέντευξης
Προϊσταμένων αποτελείται από τρία μέλη
τουλάχιστον, τον Προϊστάμενο της Γενικής Διεύθυνσης
Διοικητικής Υποστήριξης ή τον Προϊστάμενο της Γενικής
Διεύθυνσης Οικονομικών και Διοικητικών Υπηρεσιών του
οικείου Υπουργείου, ως Πρόεδρο, τον Προϊστάμενο της
αρμόδιας για θέματα ανθρώπινου δυναμικού Γενικής Διεύθυνσης
ή Διεύθυνσης της οικείας δημόσιας υπηρεσίας
ή Ν.Π.Δ.Δ., όπου έχουν προκηρυχθεί οι θέσεις προϊσταμένων,
εφόσον υπάρχει, και εν ελλείψει έναν Προϊστάμενο
Γενικής Διεύθυνσης του οικείου Υπουργείου και τον
Προϊστάμενο ή τους Προϊσταμένους Διεύθυνσης, στην
αρμοδιότητα του οποίου ή των οποίων υπάγονται οι
προς πλήρωση θέσεις προϊσταμένων Τμημάτων, ως μέλη.
γ) Γραμματέας του Συμβουλίου Συνέντευξης Προϊσταμένων
του παρόντος, καθώς και αναπληρωτής του,
ορίζονται υπάλληλοι κατηγορίας ΠΕ του οικείου Υπουργείου
ή του οικείου φορέα που προκηρύσσει τις θέσεις.
δ) Με την απόφαση συγκρότησης του Συμβουλίου
Συνέντευξης Προϊσταμένων ορίζονται ο Πρόεδρος, τα
μέλη και ο γραμματέας με ισάριθμους αναπληρωτές,
οι οποίοι θα πρέπει να έχουν την ίδια ιδιότητα με τα
τακτικά μέλη. Τα μέλη του Συμβουλίου Συνέντευξης
Προϊσταμένων υποδεικνύονται, εκτός από όσα ορίζονται
να μετέχουν σε αυτό λόγω της ιδιότητάς τους, από τον
Πρόεδρο του ΑΣΕΠ, από το μητρώο που τηρείται στο
ΑΣΕΠ σύμφωνα με όσα ορίζονται στις παραγράφους 3
και 4 του παρόντος άρθρου. Ο Πρόεδρος και τα μέλη
του Συμβουλίου πρέπει, πριν από τον ορισμό τους, να
έχουν επιμορφωθεί και πιστοποιηθεί από το Ε.Κ.Δ.Δ.Α.
για την ικανότητά τους να διεξάγουν δομημένη συνέντευξη.
Μέλος του ΕΙ.Σ.Ε.Π. επιτρέπεται να οριστεί και
μέλος του Συμβουλίου Συνέντευξης Προϊσταμένων.
ε) Η θητεία του Συμβουλίου Συνέντευξης Προϊσταμένων
λήγει με την ολοκλήρωση της διαδικασίας επιλογής
Προϊσταμένων της οικείας προκήρυξης.
στ) Ανάλογα με τον αριθμό των υποψηφίων για συνέντευξη,
οι υποψήφιοι μπορούν να εξετάζονται κατά
ομάδες. Τα Συμβούλια Συνέντευξης Προϊσταμένων μπορούν
να λειτουργούν με διπλή σύνθεση, τακτικά και
αναπληρωματικά μέλη, οπότε στην περίπτωση αυτή τα
αναπληρωματικά μέλη λογίζονται ως τακτικά. Με την
απόφαση συγκρότησης του Συμβουλίου Συνέντευξης
Προϊσταμένων προβλέπεται ρητώς η δυνατότητα αυτή.
Άρθρο 158
Κεντρικό Ειδικό Συμβούλιο Επιλογής Προϊσταμένων
(Κ.ΕΙ.Σ.Ε.Π.) − Κεντρικό Συμβούλιο
Συνέντευξης Προϊσταμένων
1. Συνιστάται στο Υπουργείο Διοικητικής Μεταρρύθμισης
και Ηλεκτρονικής Διακυβέρνησης Κεντρικό Ειδικό
Συμβούλιο Επιλογής Προϊσταμένων (Κ.ΕΙ.Σ.Ε.Π.).
Το Κ.ΕΙ.Σ.Ε.Π. συγκροτείται με απόφαση του Υπουργού
Διοικητικής Μεταρρύθμισης και Ηλεκτρονικής Διακυβέρνησης,
η οποία δημοσιεύεται στην Εφημερίδα της
Κυβερνήσεως, είναι πενταμελές και αποτελείται από ένα
Μέλος του ΑΣΕΠ, ως Πρόεδρο που υποδεικνύεται από
τον Πρόεδρο του ΑΣΕΠ, τον Προϊστάμενο της αρμόδιας
για το σχεδιασμό και την παρακολούθηση εφαρμογής
της πολιτικής διαχείρισης του ανθρώπινου δυναμικού
της δημόσιας διοίκησης Γενικής Διεύθυνσης του Υπουργείου
Διοικητικής Μεταρρύθμισης και Ηλεκτρονικής Διακυβέρνησης,
τον Προϊστάμενο της αρμόδιας για την
Ηλεκτρονική Διακυβέρνηση και θέματα Τεχνολογιών
Πληροφορικής και Επικοινωνιών (ΤΠΕ) Γενικής Διεύθυνσης
του Υπουργείου Διοικητικής Μεταρρύθμισης
και Ηλεκτρονικής Διακυβέρνησης, έναν Προϊστάμενο
Γενικής Διεύθυνσης του Υπουργείου Οικονομικών με
αρμοδιότητα σε θέματα οικονομικά, που υποδεικνύεται
από τον Υπουργό Οικονομικών, και έναν ιδιώτη − εμπειρογνώμονα
στο αντικείμενο της προκηρυσσόμενης θέσης.
Τα μέλη του Κ.ΕΙ.Σ.Ε.Π. εκτός από όσα ορίζονται να
μετέχουν σε αυτό λόγω της ιδιότητάς τους, υποδεικνύονται
από τον Πρόεδρο του ΑΣΕΠ και λαμβάνονται από
μητρώο που δημιουργείται και τηρείται στο ΑΣΕΠ για
το σκοπό αυτόν, κατά τα οριζόμενα στις παραγράφους
3 και 4 του άρθρου 157. Γραμματέας του Κ.ΕΙ.Σ.Ε.Π. και
αναπληρωτής αυτού ορίζονται υπάλληλοι κατηγορίας
ΠΕ του Υπουργείου Διοικητικής Μεταρρύθμισης και Ηλεκτρονικής
Διακυβέρνησης.
2. Με την απόφαση συγκρότησης της παραγράφου 1
του παρόντος άρθρου ορίζονται ο Πρόεδρος, τα μέλη
και ο γραμματέας του Κ.ΕΙ.Σ.Ε.Π. με ισάριθμους αναπληρωτές,
οι οποίοι θα πρέπει να έχουν την ίδια ιδιότητα με
τα τακτικά μέλη, υποδεικνύονται από τον Πρόεδρο του
ΑΣΕΠ και λαμβάνονται από μητρώο που δημιουργείται
και τηρείται στο ΑΣΕΠ για το σκοπό αυτόν, κατά τα
οριζόμενα στις παραγράφους 3 και 4 του άρθρου 157.
Τα μέλη του Κ.ΕΙ.Σ.Ε.Π. ορίζονται για τετραετή θητεία,
η οποία λήγει την 31η Δεκεμβρίου του έτους λήξης της
θητείας τους. Κατά την πρώτη εφαρμογή του παρόντος
η θητεία των μελών του Συμβουλίου αρχίζει από την
ημερομηνία δημοσίευσης της απόφασης ορισμού των
μελών και λήγει στις 31.12.2018.
3. Το Κ.ΕΙ.Σ.Ε.Π. είναι αρμόδιο για την πλήρωση των
οριζόντιων θέσεων ευθύνης του τρίτου εδαφίου της παραγράφου
8 του άρθρου 84 σύμφωνα με όσα ορίζονται
στα άρθρα 85 και 86.
4. Συνιστάται στο Υπουργείο Διοικητικής Μεταρρύθμισης
και Ηλεκτρονικής Διακυβέρνησης Κεντρικό Συμβούλιο
Συνέντευξης Προϊσταμένων, με αρμοδιότητα τη
διεξαγωγή της συνέντευξης των υποψηφίων για την
πλήρωση οριζόντιων θέσεων ευθύνης προϊσταμένων
επιπέδου Γενικής Διεύθυνσης και Διεύθυνσης σύμφωνα
με όσα ορίζονται στα άρθρα 85 και 86.
5. Το Κεντρικό Συμβούλιο Συνέντευξης Προϊσταμένων
συγκροτείται με απόφαση του Υπουργού Διοικητικής
Μεταρρύθμισης και Ηλεκτρονικής Διακυβέρνησης, η
οποία δημοσιεύεται στην Εφημερίδα της Κυβερνήσεως,
κατά περίπτωση, ως εξής:
α) Αν πρόκειται για θέσεις με αρμοδιότητα σε θέματα
διαχείρισης ανθρωπίνου δυναμικού: Πρόεδρος ορίζεται
μέλος του ΑΣΕΠ και μέλη ορίζονται ο Προϊστάμενος της
αρμόδιας για το σχεδιασμό και την παρακολούθηση
εφαρμογής της πολιτικής διαχείρισης του ανθρώπινου
δυναμικού της δημόσιας διοίκησης Γενικής Διεύθυνσης
του Υπουργείου Διοικητικής Μεταρρύθμισης και Ηλεκτρονικής
Διακυβέρνησης και ένας εμπειρογνώμονας
ιδιωτικού τομέα με εξειδίκευση στο αντικείμενο της
θέσης που προκηρύσσεται.
β) Αν πρόκειται για θέσεις με αρμοδιότητα σε θέματα
οικονομικά: Πρόεδρος ορίζεται μέλος του ΑΣΕΠ
και μέλη ορίζονται ο καθ’ ύλην αρμόδιος Προϊστάμενος
Γενικής Διεύθυνσης του Υπουργείου Οικονομικών και
ένας εμπειρογνώμονας ιδιωτικού τομέα με εξειδίκευση
στο αντικείμενο της θέσης που προκηρύσσεται.
γ) Αν πρόκειται για θέσεις με αρμοδιότητα σε θέματα
διοίκησης ανθρωπίνου δυναμικού και οικονομικά: Πρόεδρος
ορίζεται μέλος του ΑΣΕΠ και μέλη ορίζονται ο
Προϊστάμενος της αρμόδιας για το σχεδιασμό και την
παρακολούθηση εφαρμογής της πολιτικής διαχείρισης
του ανθρώπινου δυναμικού της δημόσιας διοίκησης
Γενικής Διεύθυνσης του Υπουργείου Διοικητικής Μεταρρύθμισης
και Ηλεκτρονικής Διακυβέρνησης, ο καθ’
ύλην αρμόδιος Προϊστάμενος Γενικής Διεύθυνσης του
Υπουργείου Οικονομικών και ένας εμπειρογνώμονας
ιδιωτικού τομέα με εξειδίκευση στο αντικείμενο της
θέσης που προκηρύσσεται.
δ) Αν πρόκειται για θέσεις με αρμοδιότητα σε θέματα
πληροφορικής: Πρόεδρος ορίζεται μέλος του ΑΣΕΠ και
μέλη ορίζονται ο Προϊστάμενος της Γενικής Διεύθυνσης
με αρμοδιότητα την Ηλεκτρονική Διακυβέρνηση και ΤΠΕ
του Υπουργείου Διοικητικής Μεταρρύθμισης και Ηλεκτρονικής
Διακυβέρνησης και ένας εμπειρογνώμονας
ιδιωτικού τομέα με εξειδίκευση στο αντικείμενο της
θέσης που προκηρύσσεται.
ε) Αν πρόκειται για θέσεις με αρμοδιότητα σε θέματα
διοίκησης ανθρώπινου δυναμικού, οικονομικά και πληροφορικής:
Πρόεδρος ορίζεται μέλος του ΑΣΕΠ και μέλη
ορίζονται ο Προϊστάμενος της αρμόδιας για το σχεδιασμό
και την παρακολούθηση εφαρμογής της πολιτικής
διαχείρισης του ανθρώπινου δυναμικού της δημόσιας
διοίκησης Γενικής Διεύθυνσης του Υπουργείου Διοικητικής
Μεταρρύθμισης και Ηλεκτρονικής Διακυβέρνησης,
ο καθ’ ύλην αρμόδιος σε οικονομικά θέματα Προϊστάμενος
Γενικής Διεύθυνσης του Υπουργείου Οικονομικών, ο
Προϊστάμενος της Γενικής Διεύθυνσης του Υπουργείου
Διοικητικής Μεταρρύθμισης και Ηλεκτρονικής Διακυβέρνησης
με αρμοδιότητα την Ηλεκτρονική Διακυβέρνηση
και ΤΠΕ και ένας εμπειρογνώμων ιδιωτικού τομέα με εξειδίκευση
στο αντικείμενο της θέσης που προκηρύσσεται.
6. Με την απόφαση συγκρότησης της παραγράφου 5
του παρόντος άρθρου ορίζονται ο Πρόεδρος, τα μέλη
και ο γραμματέας του Κεντρικού Συμβουλίου Συνέντευξης
Προϊστάμενων με ισάριθμους αναπληρωτές, οι οποίοι
θα πρέπει να έχουν την ίδια ιδιότητα με τα τακτικά
μέλη. Τα μέλη του Κεντρικού Συμβουλίου Συνέντευξης
Προϊσταμένων, εκτός από όσα ορίζονται να μετέχουν σε
αυτό λόγω της ιδιότητάς τους, υποδεικνύονται από τον
Πρόεδρο του ΑΣΕΠ από το μητρώο που τηρείται στο
ΑΣΕΠ σύμφωνα με όσα ορίζονται στις παραγράφους
3 και 4 του άρθρου 157. Ο Πρόεδρος και τα μέλη του
Συμβουλίου πρέπει πριν από τον ορισμό τους να έχουν
επιμορφωθεί και πιστοποιηθεί από το Ε.Κ.Δ.Δ.Α. για την
ικανότητά τους να διεξάγουν δομημένη συνέντευξη. Μέλος
του Κ.ΕΙ.Σ.Ε.Π. επιτρέπεται να οριστεί και μέλος
του Κεντρικού Συμβουλίου Συνέντευξης Προϊσταμένων.
7. Η θητεία των μελών του Κεντρικού Συμβουλίου
Συνέντευξης Προϊσταμένων λήγει με την ολοκλήρωση
της διαδικασίας επιλογής Προϊσταμένων της οικείας
προκήρυξης.
8. Ανάλογα με τον αριθμό των υποψηφίων για συνέντευξη,
οι υποψήφιοι μπορούν να εξετάζονται κατά
ομάδες. Το Κεντρικό Συμβούλιο Συνέντευξης Προϊσταμένων
μπορεί να λειτουργεί με διπλή σύνθεση, τακτικά
και αναπληρωματικά μέλη, οπότε στην περίπτωση αυτή
τα αναπληρωματικά μέλη λογίζονται ως τακτικά. Με
την απόφαση συγκρότησης του Κεντρικού Συμβουλίου
Συνέντευξης Προϊσταμένων προβλέπεται ρητώς η δυνατότητα
αυτή.
Άρθρο 160
Συμβούλιο Υπηρεσιακής Κατάστασης
Προϊσταμένων Γενικών Διευθύνσεων
1. Συνιστάται στο Υπουργείο Διοικητικής Μεταρρύθμισης
και Ηλεκτρονικής Διακυβέρνησης Συμβούλιο
Υπηρεσιακής Κατάστασης Προϊσταμένων Γενικών Διευθύνσεων.
Το Συμβούλιο αυτό είναι αρμόδιο για την
εν γένει υπηρεσιακή κατάσταση, εκτός των θεμάτων
πειθαρχικού δικαίου και επιλογής, των προϊσταμένων
επιπέδου Γενικής Διεύθυνσης των δημόσιων υπηρεσιών,
με την επιφύλαξη τυχόν ειδικότερων διατάξεων και με
εξαίρεση την Ακαδημία Αθηνών, τα Πανεπιστήμια και
τα ΤΕΙ, καθώς επίσης και για τη συμμόρφωση προς
δικαστικές αποφάσεις που αφορούν σε επιλογές προϊσταμένων
Γενικών Διευθύνσεων που πραγματοποιήθηκαν
από το εκάστοτε αρμόδιο όργανο για την επιλογή
προϊσταμένων Γενικών Διευθύνσεων σύμφωνα με τις
προϊσχύουσες διατάξεις περί επιλογής προϊσταμένων
Γενικών Διευθύνσεων.
2. Το Συμβούλιο Υπηρεσιακής Κατάστασης Προϊσταμένων
Γενικής Διεύθυνσης συγκροτείται με απόφαση του
Υπουργού Διοικητικής Μεταρρύθμισης και Ηλεκτρονικής
Διακυβέρνησης που δημοσιεύεται στην Εφημερίδα της
Κυβερνήσεως, είναι πενταμελές και αποτελείται από
έναν συνταξιούχο Δικαστικό Λειτουργό της Διοικητικής
Δικαιοσύνης, έναν Αντιπρόεδρο του ΑΣΕΠ, ένα μέλος
του ΑΣΕΠ, ένα Βοηθό Συνήγορο του Πολίτη και έναν
λειτουργό του Νομικού Συμβουλίου του Κράτους εν
ενεργεία ή συνταξιούχο, οι οποίοι υποδεικνύονται αρμοδίως.
Γραμματέας του Συμβουλίου ορίζεται υπάλληλος
της κατηγορίας ΠΕ του Υπουργείου Διοικητικής Μεταρρύθμισης
και Ηλεκτρονικής Διακυβέρνησης. Με την απόφαση
του πρώτου εδαφίου της παρούσας παραγράφου
ορίζονται ο Πρόεδρος, τα μέλη και ο γραμματέας του
Συμβουλίου με ισάριθμους αναπληρωτές, οι οποίοι θα
πρέπει να έχουν την ίδια ιδιότητα με τα τακτικά μέλη.
Εισηγητές στο Συμβούλιο ορίζονται τα μέλη του από
τον Πρόεδρο.
3. Η θητεία του Συμβουλίου Υπηρεσιακής Κατάστασης
Προϊσταμένων Γενικών Διευθύνσεων είναι τετραετής και
λήγει την 31η Δεκεμβρίου του έτους λήξης της θητείας
τους.
4. Κατά την πρώτη εφαρμογή του παρόντος η θητεία
των μελών του Συμβουλίου αρχίζει από την ημερομηνία
ορισμού τους και λήγει στις 31.12.2018.
Άρθρο 161
Εκπροσώπηση των φύλων
Στα Συμβούλια που συγκροτούνται με τις διατάξεις
των άρθρων 157, 158, 159 και 160 ο αριθμός των μελών
που ορίζονται από κάθε φύλο ανέρχεται σε ποσοστό
ίσο τουλάχιστον με το 1/3 του συνόλου των μελών του
Συμβουλίου, εφόσον στην οικεία υπηρεσία υπηρετεί
επαρκής αριθμός υπαλλήλων που συγκεντρώνει τις νόμιμες
προϋποθέσεις για ορισμό και τα μέλη που ορίζονται
είναι περισσότερα από ένα (1). Τυχόν δεκαδικός αριθμός
στρογγυλοποιείται στην επόμενη ακέραιη μονάδα,
εφόσον το κλάσμα είναι ίσο τουλάχιστον με το μισό
της μονάδας.
Άρθρο 162
Λειτουργία των Συμβουλίων
1. Κάθε Συμβούλιο αποτελεί διακεκριμένη αρχή.
2. Κατά τη διάρκεια της θητείας απαγορεύεται η αντικατάσταση
μελών των Συμβουλίων, εκτός αν συντρέχουν
σοβαροί υπηρεσιακοί ή προσωπικοί λόγοι.
3. Τα αναπληρωματικά μέλη μετέχουν σε περίπτωση
απουσίας ή κωλύματος των τακτικών μελών, με την
επιφύλαξη των διατάξεων της περίπτωσης στ΄ της παραγράφου
8 του άρθρου 157 και της παραγράφου 8
του άρθρου 158.
4. Το Κεντρικό Ειδικό Συμβούλιο Επιλογής Προϊσταμένων,
το Ειδικό Συμβούλιο Επιλογής Προϊσταμένων,
το Κεντρικό Συμβούλιο Συνέντευξης Προϊσταμένων, τα
Συμβούλια Συνέντευξης Προϊσταμένων, το Συμβούλιο
Υπηρεσιακής Κατάστασης Προϊσταμένων Γενικών Διευθύνσεων
και τα Υπηρεσιακά Συμβούλια βρίσκονται
σε απαρτία, όταν είναι παρόντα τρία (3) τουλάχιστον
μέλη τους.
Στις περιπτώσεις που είναι τριμελή, απαιτείται η παρουσία
και των τριών (3) μελών. Σε κάθε περίπτωση
για την ύπαρξη απαρτίας απαιτείται η παρουσία του
Προέδρου ή του αναπληρωτή του. Τα Συμβούλια αποφασίζουν
ή γνωμοδοτούν με απόλυτη πλειοψηφία των
παρόντων μελών.
5. Οι γνώμες και οι αποφάσεις όλων των Συμβουλίων
διατυπώνονται σε πρακτικά που υπογράφονται
από τον πρόεδρο και τον γραμματέα το συντομότερο
δυνατόν και πάντως όχι πέραν του τριμήνου από την
ημερομηνία της συνεδρίασης κατά την οποία λήφθηκε
η απόφαση. Ως την καθαρογραφή των πρακτικών
μπορεί να χορηγείται στην οικεία υπηρεσία βεβαίωση
για τις αποφάσεις που έχουν ληφθεί, η οποία υπογράφεται
από τον πρόεδρο και τα μέλη του αρμόδιου
Συμβουλίου. Βάσει της βεβαίωσης αυτής μπορεί να
γίνονται από τη διοίκηση οι απαιτούμενες περαιτέρω
ενέργειες για την εκτέλεση των πράξεων−αποφάσεων
των Συμβουλίων. Όμοια βεβαίωση μπορεί να χορηγείται
και στους ενδιαφερόμενους υπαλλήλους, ύστερα από
αίτησή τους. Στα πρακτικά καταχωρίζεται και η γνώμη
όσων μειοψήφησαν.
6. Η ψηφοφορία των μελών των Συμβουλίων γίνεται
κατά σειρά αντίστροφη από εκείνη της απόφασης
ορισμού τους. Δεν επιτρέπεται η αποχή από την ψηφοφορία
ή η λευκή ψήφος. Σε περίπτωση ισοψηφίας
υπερισχύει η ψήφος του προέδρου. Εάν σχηματισθούν
περισσότερες από δύο γνώμες, όσοι ακολουθούν την
ασθενέστερη οφείλουν να προσχωρήσουν σε μία από
τις επικρατέστερες.
7. Η ιδιότητα του εισηγητή του Συμβουλίου δεν είναι
ασυμβίβαστη με την ιδιότητα του μέλους αυτού.
8. Η λειτουργία όλων των Συμβουλίων διέπεται συμπληρωματικά
από τις γενικές διατάξεις του Κώδικα
Διοικητικής Διαδικασίας (ν. 2690/1999) για τη λειτουργία
των συλλογικών οργάνων διοίκησης.
9. Ο Πρόεδρος και τα μέλη του Συμβουλίου Συνέντευξης
Προϊσταμένων επιπέδου Γενικής Διεύθυνσης και Διεύθυνσης,
τόσο του Κεντρικού όσο και του Συμβουλίου
του οικείου φορέα, εκτός όσων ορίζονται να μετέχουν
σε αυτά λόγω της ιδιότητάς τους μπορούν να ταυτίζονται
ολικά ή μερικά με τα μέλη του Ειδικού Συμβουλίου
Επιλογής Προϊσταμένων, τόσο του Κεντρικού όσο και
του Ειδικού Συμβουλίου Επιλογής Προϊσταμένων του
οικείου φορέα.
10. Οι αποφάσεις συγκρότησης του Κεντρικού Ειδικού
Συμβουλίου Επιλογής Προϊσταμένων, των Ειδικών Συμβουλίων
Επιλογής Προϊσταμένων και του Συμβουλίου
Υπηρεσιακής Κατάστασης Προϊστάμενων Γενικών Διευθύνσεων
εκδίδονται έναν (1) τουλάχιστον μήνα πριν
από τη λήξη της θητείας τους και συγκεκριμένα το
Δεκέμβριο του έτους που προηγείται της λήξης της
θητείας τους. Οι αποφάσεις σύστασης και συγκρότησης
των Συμβουλίων Συνέντευξης Προϊσταμένων εκδίδονται
εντός αποκλειστικής προθεσμίας δύο (2) μηνών από την
έκδοση της προκήρυξης πλήρωσης θέσεων.
11. Τα μέλη των Συμβουλίων Συνέντευξης Προϊσταμένων
των άρθρων 157 και 158, συμπεριλαμβανομένων των
ιδιωτών – εμπειρογνωμόνων, προκειμένου να οριστούν
μέλη των Συμβουλίων Συνέντευξης, πρέπει προηγουμένως
να έχουν πιστοποιηθεί από το Ε.Κ.Δ.Δ.Α. για την
ικανότητά τους να διεξάγουν δομημένη συνέντευξη.
12. Τα Συμβούλια που προβλέπονται στα άρθρα 157, 158
και 160 εδρεύουν στο κεντρικό κατάστημα του Υπουργείου
όπου συνιστώνται.»

  
Άρθρο 3
Τροποποίηση του άρθρου 159 του Κώδικα
Κατάστασης Δημοσίων Πολιτικών Διοικητικών
Υπαλλήλων και Υπαλλήλων Ν.Π.Δ.Δ.
1. Η παράγραφος 5 του άρθρου 159 του Κώδικα Κατάστασης
Δημοσίων Πολιτικών Διοικητικών Υπαλλήλων
και Υπαλλήλων Ν.Π.Δ.Δ. (ν. 3528/2007) αντικαθίσταται
ως εξής:
«5. Τα Υπηρεσιακά Συμβούλια είναι αρμόδια για την εν
γένει υπηρεσιακή κατάσταση των υπαλλήλων δημοσίων
υπηρεσιών, ορισμένου νομικού προσώπου ή περισσότερων
νομικών προσώπων δημοσίου δικαίου (κοινά),
με εξαίρεση την πειθαρχική ευθύνη και τα θέματα που
αφορούν στην επιλογή προϊσταμένων.»
2. Στο άρθρο 159 του Κώδικα Κατάστασης Δημοσίων
Πολιτικών Διοικητικών Υπαλλήλων και Υπαλλήλων
Ν.Π.Δ.Δ. (ν. 3528/2007) προστίθεται παράγραφος 14 ως
εξής:
«14. Η θητεία των μελών των Υπηρεσιακών Συμβουλίων
του παρόντος άρθρου είναι διετής και αρχίζει την 1η
Ιανουαρίου του επόμενου έτους από τη συγκρότησή
τους. Κατά την πρώτη εφαρμογή η θητεία των μελών
των Υπηρεσιακών Συμβουλίων αρχίζει από την ημερομηνία
συγκρότησής τους και λήγει την 31η Δεκεμβρίου
του έτους 2016.»

  
Άρθρο 4
Ειδικές διατάξεις
1. Ο χρόνος υπηρεσίας των αποσπασμένων υπαλλήλων
που διανύθηκε στη Μόνιμη Ελληνική Αντιπροσωπεία
της Ευρωπαϊκής Ένωσης ή σε όργανα της Ευρωπαϊκής
Ένωσης ή σε διεθνείς οργανισμούς, λαμβάνεται υπόψη
για την εφαρμογή των άρθρων 84 και 85 του Κώδικα
Κατάστασης Δημοσίων Πολιτικών Διοικητικών Υπαλλήλων
και Υπαλλήλων Ν.Π.Δ.Δ. και λογίζεται ως χρόνος
υπηρεσίας σε θέση προϊσταμένου Τμήματος.
2. Ο χρόνος υπηρεσίας, ο οποίος διανύθηκε σε θέση
προϊσταμένου οργανικής μονάδας με νόμιμη αναπλήρωση,
λογίζεται ως χρόνος υπηρεσίας σε θέση προϊσταμένου
οργανικής μονάδας του αυτού επιπέδου και
λαμβάνεται υπόψη για την εφαρμογή των διατάξεων
των άρθρων 84 και 85 του Κώδικα Κατάστασης Δημοσίων
Πολιτικών Διοικητικών Υπαλλήλων και Υπαλλήλων
Ν.Π.Δ.Δ..
3. Μετά το διορισμό του υπαλλήλου, ο χρόνος άσκησης
καθηκόντων σε θέση Γενικού και Ειδικού Γραμματέα
Υπουργείου και δημόσιων υπηρεσιών που υπάγονται
στο πεδίο εφαρμογής του Κώδικα Κατάστασης Δημοσίων
Πολιτικών Διοικητικών Υπαλλήλων και Υπαλλήλων
Ν.Π.Δ.Δ., Γενικού Γραμματέα Αποκεντρωμένης
Διοίκησης, Περιφερειάρχη, Αντιπεριφερειάρχη, Γενικού
Γραμματέα Ο.Τ.Α. α΄ και β΄ βαθμού, Δημάρχου, Αντιδημάρχου,
μονομελούς οργάνου διοίκησης σε Ν.Π.Δ.Δ.,
καθώς και ο χρόνος που διανύθηκε σε άλλη αιρετή θέση
για την πρόσβαση στην οποία προηγήθηκε παραίτηση
του υπαλλήλου εφόσον αναγνωρίζεται ως χρόνος
πραγματικής δημόσιας υπηρεσίας, λαμβάνεται υπόψη
για την εφαρμογή των άρθρων 84 και 85 του Κώδικα
Κατάστασης Δημοσίων Πολιτικών Διοικητικών Υπαλλήλων
και Υπαλλήλων Ν.Π.Δ.Δ. και λογίζεται ως χρόνος
υπηρεσίας σε θέση προϊσταμένου Διεύθυνσης. Ως θέσεις
αιρετών και μετακλητών των Ο.Τ.Α. α΄ και β΄ βαθμού
νοούνται και οι αντίστοιχες θέσεις, όπως ίσχυαν προ
του ν. 3852/2010 (Α΄ 87). Από τη δημοσίευση του παρόντος
νόμου καταργείται κάθε γενική ή ειδική διάταξη
που ρυθμίζει διαφορετικά ή αντίθετα προς τις διατάξεις
των προηγούμενων εδαφίων, συμπεριλαμβανομένου και
του προτελευταίου εδαφίου της παρ. 4 του άρθρου 6
του ν. 4024/2011 (Α΄ 226).
4. Η θητεία των προϊσταμένων επιθεωρητών−ελεγκτών
των Σωμάτων Επιθεώρησης και Ελέγχου, των Ειδικών
Επιθεωρητών που υπηρετούν στο Γραφείο του Γενικού
Επιθεωρητή Δημόσιας Διοίκησης και των προϊσταμένων
των ειδικών Υπηρεσιών του ν. 3614/2007 (Α΄ 267)
λογίζεται ως θητεία προϊσταμένου Διεύθυνσης για την
εφαρμογή των άρθρων 84 και 85 του Κώδικα Κατάστασης
Δημοσίων Πολιτικών Διοικητικών Υπαλλήλων
και Υπαλλήλων Ν.Π.Δ.Δ.. Η θητεία των ΕπιθεωρητώνΕλεγκτών
και Επιθεωρητών των Σωμάτων Επιθεώρησης
και Ελέγχου και των προϊσταμένων μονάδων ειδικών
υπηρεσιών του ν. 3614/2007, λογίζεται ως θητεία προϊσταμένου
Τμήματος για την εφαρμογή των άρθρων 84
και 85 του Κώδικα Κατάστασης Δημοσίων Πολιτικών
Διοικητικών Υπαλλήλων και Υπαλλήλων Ν.Π.Δ.Δ..
5. Ως θητείες προϊσταμένων που λαμβάνονται υπόψη
για την εφαρμογή των διατάξεων 84 και 85, νοούνται
αυτές που έχουν διανυθεί σε Υπουργεία, Γενικές και Ειδικές
Γραμματείες, Αποκεντρωμένες Διοικήσεις, Ν.Π.Δ.Δ.,
δημόσιες υπηρεσίες, Ανεξάρτητες Αρχές, Ο.Τ.Α. α΄ και
β΄ βαθμού και Ν.Π.Δ.Δ. αυτών.
6. Ο χρόνος υπηρεσίας, ο οποίος με βάση ειδικές
διατάξεις που ισχύουν κατά την έναρξη ισχύος του
παρόντος νόμου, λογίζεται ως χρόνος υπηρεσίας σε
θέση προϊσταμένου οποιουδήποτε επιπέδου, λαμβάνεται
υπόψη για την εφαρμογή των άρθρων 84 και 85 του
Κώδικα Κατάστασης Δημοσίων Πολιτικών Διοικητικών
Υπαλλήλων και Υπαλλήλων Ν.Π.Δ.Δ., εκτός κι αν άλλως
ορίζεται στις διατάξεις των παραγράφων 1 έως 5 του
παρόντος άρθρου.
7. Κάθε άλλη διάταξη, γενική ή ειδική, που ρυθμίζει
διαφορετικά από τις διατάξεις των παραγράφων 1 έως
6 του παρόντος άρθρου καταργείται από την έναρξη
ισχύος του παρόντος νόμου.

  
Άρθρο 5
Μεταβατικές διατάξεις
1. Με την έναρξη ισχύος των προεδρικών διαταγμάτων
που εκδίδονται για πρώτη φορά κατ’ εφαρμογή των
διατάξεων του άρθρου 54 του ν. 4178/2013 και της παρ.
4 του άρθρου 35 του ν. 4024/2011:
α) Παύει αυτοδικαίως η άσκηση καθηκόντων ευθύνης
των προϊσταμένων οργανικών μονάδων των δημοσίων
υπηρεσιών και των νομικών προσώπων δημοσίου δικαίου
είτε αυτοί έχουν επιλεγεί με βάση τις διατάξεις του
Κώδικα Κατάστασης Δημοσίων Πολιτικών Διοικητικών
Υπαλλήλων και Υπαλλήλων Ν.Π.Δ.Δ. είτε με βάση ειδικές
διατάξεις, καθώς επίσης παύει και η άσκηση καθηκόντων
με αναπλήρωση.
β) αα) Με απόφαση του οικείου Υπουργού ή του αρμόδιου
για τοποθέτηση προϊσταμένων οργάνου τοποθετούνται
προϊστάμενοι στις νέες οργανικές μονάδες
που προβλέπονται στις οικείες οργανικές διατάξεις των
δημοσίων υπηρεσιών και Ν.Π.Δ.Δ., υπάλληλοι, οι οποίοι
λαμβάνονται κατά προτεραιότητα από τους Προϊσταμένους
που υπηρετούν στον οικείο φορέα και ασκούσαν
καθήκοντα προϊσταμένου του ίδιου επιπέδου κατόπιν
επιλογής κατά την ημερομηνία έναρξης ισχύος των
οικείων προεδρικών διαταγμάτων, υπό την προϋπόθεση
ότι ανήκουν στον κλάδο, του οποίου οι υπάλληλοι
προβλέπεται από τις οικείες οργανικές διατάξεις να
προΐστανται στη συγκεκριμένη θέση. Κατ’ εξαίρεση, ο
οικείος Υπουργός ή το αρμόδιο για τοποθέτηση προϊσταμένων
όργανο μπορεί, με ειδικά αιτιολογημένη απόφασή
του, για λόγους που ανάγονται στην εύρυθμη και
αποτελεσματική λειτουργία της υπηρεσίας να τοποθετήσει
ως προϊσταμένους στις νέες οργανικές μονάδες
υπαλλήλους που κατά την ημερομηνία έναρξης ισχύος
των οικείων προεδρικών διαταγμάτων υπηρετούν στον
οικείο φορέα και την 31η Δεκεμβρίου 2013 ασκούσαν
καθήκοντα προϊσταμένου του ίδιου επιπέδου, κατ’ εφαρμογή
των διατάξεων περί αναπλήρωσης προϊσταμένων
υπό την προϋπόθεση ότι σε κάθε περίπτωση οι ανωτέρω
ανήκουν στον κλάδο, του οποίου οι υπάλληλοι
προβλέπεται από τις οικείες οργανικές διατάξεις να
προΐστανται στη συγκεκριμένη θέση. Για την ανωτέρω
τοποθέτηση λαμβάνονται επίσης υπόψη τα ουσιαστικά
προσόντα του υπαλλήλου, η ποιότητα της υπηρεσιακής
δραστηριότητάς του, η γνώση του αντικειμένου του
φορέα, της οργάνωσης και λειτουργίας της δημόσιας
διοίκησης γενικότερα και οι διοικητικές ικανότητές
του να προγραμματίζει, να συντονίζει, να αναλαμβάνει
πρωτοβουλίες, να λαμβάνει αποτελεσματικές αποφάσεις
και να διαχειρίζεται κρίσεις. Σε περίπτωση που
δεν επαρκούν οι υπάλληλοι που ασκούσαν καθήκοντα
προϊσταμένου του ίδιου επιπέδου κατόπιν επιλογής
ή κατ’ εφαρμογή των διατάξεων περί αναπλήρωσης
σύμφωνα με τα ανωτέρω οριζόμενα, ως προϊστάμενοι
τοποθετούνται υπάλληλοι που ασκούσαν καθήκοντα
προϊσταμένου του ίδιου επιπέδου με αναπλήρωση μετά
την 31η Δεκεμβρίου 2013, εφόσον η αναπλήρωση αυτή
πραγματοποιήθηκε κατόπιν κένωσης θέσης λόγω λύσης
υπαλληλικής σχέσης ή άλλης υπηρεσιακής μεταβολής
που συνεπάγεται κένωση θέσης και αν δεν επαρκούν,
τοποθετούνται υπάλληλοι που ασκούσαν καθήκοντα του
αμέσως κατώτερου επιπέδου κατόπιν επιλογής και, εν
ελλείψει, υπάλληλοι που ασκούσαν τα καθήκοντα αυτά
κατ’ εφαρμογή της αναπλήρωσης, υπό την προϋπόθεση
ότι σε κάθε περίπτωση οι ανωτέρω ανήκουν στον κλάδο,
του οποίου οι υπάλληλοι προβλέπεται από τις οικείες
οργανικές διατάξεις να προΐστανται στη συγκεκριμένη
θέση.
ββ) Η ανωτέρω τοποθέτηση προϊσταμένων λήγει αυτοδικαίως
με την επιλογή και τοποθέτηση προϊσταμένων
σύμφωνα με τις διατάξεις του παρόντος για τις αντίστοιχες
θέσεις. Οι υπάλληλοι που τοποθετούνται προσωρινά
προϊστάμενοι μέχρι την επιλογή και τοποθέτηση
των νέων προϊσταμένων διατηρούν το βαθμολογικό και
μισθολογικό καθεστώς που είχαν κατά την ημερομηνία
παύσης των καθηκόντων τους. Κατά τη διάρκεια της
προσωρινής αυτής τοποθέτησής τους ως προϊσταμένων
λαμβάνουν τα προβλεπόμενο επίδομα προϊσταμένου
για την αντίστοιχη θέση ευθύνης. Για τους ανωτέρω
προσωρινά τοποθετούμενους προϊστάμενους Γενικής
Διεύθυνσης και Διεύθυνσης, οι οποίοι δεν θα επιλεγούν
με τις διατάξεις του Κώδικα Κατάστασης Δημοσίων Πολιτικών
Διοικητικών Υπαλλήλων και Υπαλλήλων Ν.Π.Δ.Δ.
ή δεν πληρούν τις προϋποθέσεις συμμετοχής κατά τα
οριζόμενα στο πρώτο εδάφιο της παραγράφου 4α του
άρθρου 84 του Κώδικα Κατάστασης Δημοσίων Πολιτικών
Διοικητικών Υπαλλήλων και Υπαλλήλων Ν.Π.Δ.Δ.,
εφαρμόζονται οι διατάξεις των παραγράφων 15 και 16
του άρθρου 86 του ίδιου Κώδικα.
2. Οι προϊστάμενοι των δημοσίων υπηρεσιών και
των Ν.Π.Δ.Δ. που υπηρετούν κατά τη δημοσίευση του
παρόντος νόμου συνεχίζουν να ασκούν τα καθήκοντά
τους μέχρι την έναρξη ισχύος των οικείων οργανικών
διατάξεων, όπως προβλέπονται στα οικεία προεδρικά
διατάγματα που εκδίδονται για πρώτη φορά σύμφωνα
με τις διατάξεις του άρθρου 54 του ν. 4178/2013 και της
παρ. 4 του άρθρου 35 του ν. 4024/2011.
3. Οι προϊστάμενοι Γενικής Διεύθυνσης που είχαν
επιλεγεί σύμφωνα με τις διατάξεις του Κώδικα Κατάστασης
Δημοσίων Πολιτικών Διοικητικών Υπαλλήλων
και Υπαλλήλων Ν.Π.Δ.Δ. προ της αντικατάστασής τους
με τις διατάξεις του παρόντος νόμου ή βάσει ειδικών
διατάξεων και δεν θα τοποθετηθούν προϊστάμενοι
αντίστοιχου επιπέδου, σύμφωνα με τα οριζόμενα στην
περίπτωση β΄ της παραγράφου 1 του παρόντος άρθρου,
δύνανται, κατόπιν αιτήσεώς τους και κατά παρέκκλιση
των κείμενων διατάξεων περί στελέχωσης
των ελεγκτικών υπηρεσιών και σωμάτων επιθεώρησης,
να αποσπαστούν με απόφαση του οικείου Υπουργού
ως Επιθεωρητές−Ελεγκτές στις ελεγκτικές υπηρεσίες
ή σώματα επιθεώρησης, που υπάγονται ή εποπτεύονται
από το Υπουργείο, είτε ο υπάλληλος ανήκει οργανικά
στο Υπουργείο είτε υπηρετεί σε εποπτευόμενο
από το Υπουργείο αυτό φορέα. Σε περίπτωση που δεν
υπάρχουν εποπτευόμενες ή υπαγόμενες ελεγκτικές
υπηρεσίες και σώματα επιθεώρησης στο Υπουργείο
οι ανωτέρω αποσπώνται, κατόπιν αιτήσεώς τους με
απόφαση των κατά περίπτωση οικείων Υπουργών σε
ελεγκτικές υπηρεσίες ή σώματα επιθεώρησης άλλων
Υπουργείων. Για τους Προϊστάμενους Διεύθυνσης που
είχαν επιλεγεί σύμφωνα με τις διατάξεις του Κώδικα
Κατάστασης Δημοσίων Πολιτικών Διοικητικών Υπαλλήλων
και Υπαλλήλων Ν.Π.Δ.Δ. προ της αντικατάστασής
τους με τις διατάξεις του παρόντος νόμου ή βάσει ειδικών
διατάξεων και δεν θα τοποθετηθούν προϊστάμενοι
αντίστοιχου επιπέδου, σύμφωνα με τα οριζόμενα στην
περίπτωση β΄ της παραγράφου 1 του παρόντος άρθρου,
εφαρμόζονται οι διατάξεις της παραγράφου 16 του άρθρου
86 του Κώδικα Κατάστασης Δημοσίων Πολιτικών
Διοικητικών Υπαλλήλων και Υπαλλήλων Ν.Π.Δ.Δ.. Με το
προεδρικό διάταγμα που εκδίδεται κατ’ εξουσιοδότηση
της παραγράφου 18 του άρθρου 86 του Κώδικα Κατάστασης
Δημοσίων Πολιτικών Διοικητικών Υπαλλήλων και
Υπαλλήλων Ν.Π.Δ.Δ. ρυθμίζονται ιδίως τα ζητήματα υπηρεσιακής
και μισθολογικής κατάστασης, αξιολόγησης,
αρμοδιοτήτων, καθηκόντων, διάρκειας της απόσπασης,
δυνατότητας ανανέωσης της απόσπασης, καθώς και
κάθε άλλο σχετικό ζήτημα που αφορούν στους υπαλλήλους
των προηγούμενων εδαφίων.
4. Από τη δημοσίευση του παρόντος νόμου όσοι υπάλληλοι
έχουν επιλεγεί προϊστάμενοι, σύμφωνα με τις
διατάξεις του άρθρου πέμπτου του ν. 3839/2010 και του
Κώδικα Κατάστασης Δημοσίων Πολιτικών Διοικητικών
Υπαλλήλων και Υπαλλήλων Ν.Π.Δ.Δ., πριν από την τροποποίησή
του με τις διατάξεις του παρόντος νόμου και
έχουν καταταχθεί σε βαθμό σύμφωνα με τις διατάξεις
της παρ. 5 του άρθρου 10 του ν. 4024/2011, μετά την καθ’
οιονδήποτε τρόπο παύση άσκησης των καθηκόντων
ευθύνης αυτών, κατατάσσονται σε βαθμό σύμφωνα με
όσα ορίζονται στις διατάξεις της παραγράφου 8γ του
άρθρου 86 του Κώδικα Κατάστασης Δημοσίων Πολιτικών
Διοικητικών Υπαλλήλων και Υπαλλήλων Ν.Π.Δ.Δ..
5. Από την έναρξη ισχύος των προεδρικών διαταγμάτων
που εκδίδονται για πρώτη φορά κατ’ εφαρμογή
των διατάξεων του άρθρου 54 του ν. 4178/2013 και της
παρ. 4 του άρθρου 35 του ν. 4024/2011:
α) Λήγει αυτοδικαίως η θητεία των μελών, εκτός των
αιρετών εκπροσώπων, των Υπηρεσιακών Συμβουλίων
των δημοσίων υπηρεσιών και των νομικών προσώπων
δημοσίου δικαίου που συγκροτήθηκαν με τις διατάξεις
του άρθρου πέμπτου του ν. 3839/2010.
β) Συγκροτούνται με απόφαση του καθ΄ύλην αρμοδίου
οργάνου Υπηρεσιακά Συμβούλια μέσα σε τριάντα (30)
ημέρες, τα οποία είναι πενταμελή και αποτελούνται από:
αα) Τρεις (3) μόνιμους υπαλλήλους, οι οποίοι λαμβάνονται
μεταξύ των υπαλλήλων που έχουν τοποθετηθεί
ως Προϊστάμενοι Διεύθυνσης, σύμφωνα με την περίπτωση
β΄ της παραγράφου 1 του παρόντος άρθρου και
έχουν τον περισσότερο χρόνο άσκησης καθηκόντων
προϊσταμένου Διεύθυνσης, υπάγονται στην αρμοδιότητα
του Υπηρεσιακού Συμβουλίου και υπηρετούν στην έδρα
του ή στο Νομό Αττικής, για τα Υπηρεσιακά Συμβούλια
που εδρεύουν στο νομό αυτό. Αν δεν υπάρχουν ή
δεν επαρκούν υπάλληλοι της οικείας υπηρεσίας με τις
προαναφερόμενες προϋποθέσεις για να οριστούν μέλη
του Υπηρεσιακού Συμβουλίου, ορίζονται υπάλληλοι από
άλλη δημόσια υπηρεσία ή νομικό πρόσωπο δημοσίου
δικαίου, οι οποίοι πληρούν τις προϋποθέσεις αυτές. Αν
ο αριθμός όσων υπηρετούν στην έδρα του Υπηρεσιακού
Συμβουλίου δεν επαρκεί για τη συγκρότησή του,
ορίζονται υπάλληλοι που υπηρετούν εκτός της έδρας
του νομού αυτού, οι οποίοι πληρούν τις προϋποθέσεις.
ββ) Δύο (2) αιρετούς εκπροσώπους των υπαλλήλων με
βαθμό τουλάχιστον Γ΄ των κατηγοριών ΠΕ, ΤΕ και ΔΕ.
γγ) Τα υπό στοιχείο αα΄ μέλη του Υπηρεσιακού Συμβουλίου
με τους αναπληρωτές τους ορίζονται με απόφαση
του οικείου Υπουργού ή του Γενικού Γραμματέα
της Αποκεντρωμένης Διοίκησης ή του διοικητικού συμβουλίου
του νομικού προσώπου δημοσίου δικαίου.
δδ) H θητεία των υπό στοιχείο αα΄ μελών του Υπηρεσιακού
Συμβουλίου που συγκροτείται με τις διατάξεις
της περίπτωσης β΄ της παρούσας παραγράφου λήγει
με την τοποθέτηση Προϊσταμένων Διευθύνσεων που
επιλέγονται σύμφωνα με τις διατάξεις του Κώδικα Κατάστασης
Δημοσίων Πολιτικών Διοικητικών Υπαλλήλων
και Υπαλλήλων Ν.Π.Δ.Δ., όπως αντικαταστάθηκαν με
τις διατάξεις των άρθρων 1 και 2 του παρόντος νόμου,
οπότε και συγκροτούνται τα Υπηρεσιακά Συμβούλια του
άρθρου 159 του Κώδικα Κατάστασης Δημοσίων Πολιτικών
Διοικητικών Υπαλλήλων και Υπαλλήλων Ν.Π.Δ.Δ..
γ) Τα υπηρεσιακά συμβούλια που συγκροτήθηκαν με
τις διατάξεις του άρθρου πέμπτου του ν. 3839/2010,
συνεχίζουν να λειτουργούν και να ασκούν τις αρμοδιότητές
τους μέχρι τη συγκρότηση των Υπηρεσιακών Συμβουλίων
της περίπτωσης β΄ της παρούσας παραγράφου.
Αν κατά τη δημοσίευση του παρόντος τα υπηρεσιακά
συμβούλια αυτά λειτουργούν με ελλιπή σύνθεση, τα
μέλη που ελλείπουν για οποιονδήποτε λόγο, συμπληρώνονται
από μόνιμους υπαλλήλους που ασκούν νομίμως
τα καθήκοντα Προϊσταμένου Διεύθυνσης, σύμφωνα με
όσα ορίζονται στην υποπερίπτωση αα΄ της περίπτωσης
β΄ της παρούσας παραγράφου.
6. Από την έναρξη ισχύος των προεδρικών διαταγμάτων
που εκδίδονται για πρώτη φορά, σύμφωνα με τις
διατάξεις του άρθρου 54 του ν. 4178/2013 και της παρ.
4 του άρθρου 35 του ν. 4024/2011:
α) Εκδίδεται το αργότερο μέσα σε δύο (2) μήνες η
απόφαση – προκήρυξη πλήρωσης θέσεων των Προϊσταμένων
Γενικών Διευθύνσεων Οικονομικών Υπηρεσιών
ή και Διοικητικών Υπηρεσιών ή και Πληροφορικής των
Υπουργείων κατά τα οριζόμενα στις διατάξεις των άρθρων
84, 85 και 86. Κατ’ εξαίρεση η προκήρυξη αυτή
δύναται να εκδοθεί και προ της έναρξης ισχύος των
σχετικών προεδρικών διαταγμάτων υπό τον όρο ότι οι
προκηρυσσόμενες θέσεις προϊσταμένων Γενικών Διευθύνσεων
Οικονομικών ή και Διοικητικών Υπηρεσιών και
Πληροφορικής προβλέπονται και έχουν εγκριθεί με απόφαση
του Κυβερνητικού Συμβουλίου Μεταρρύθμισης και
έχουν δημοσιευτεί τα σχετικά προεδρικά διατάγματα.
β) Τίθεται αποκλειστική προθεσμία δέκα (10) εργάσιμων
ημερών για την υποβολή υποψηφιοτήτων, σύμφωνα
με τα οριζόμενα στην οικεία προκήρυξη της προηγούμενης
παραγράφου.
γ) Οι προϊστάμενοι Γενικής Διεύθυνσης που επιλέγονται
κατά τις διατάξεις της παρούσας παραγράφου και
τις διατάξεις του Κώδικα Κατάστασης Δημοσίων Πολιτικών
Διοικητικών Υπαλλήλων και Υπαλλήλων Ν.Π.Δ.Δ.
ορίζονται μέλη των οικείων ΕΙ.Σ.Ε.Π. και Συμβουλίων
Συνέντευξης Προϊσταμένων.
δ) Ακολούθως, προκηρύσσονται οι λοιπές θέσεις προϊσταμένων
Γενικών Διευθύνσεων και με το πέρας της
διαδικασίας αυτής, προκηρύσσονται οι θέσεις των Προϊστάμενων
Διευθύνσεων και ακολούθως οι θέσεις των
Προϊσταμένων Τμημάτων.
ε) Όλοι οι προϊστάμενοι Γενικής Διεύθυνσης και Διεύθυνσης
που επιλέγονται με τις διατάξεις του παρόντος,
πιστοποιούνται για την ικανότητά τους να διεξάγουν
δομημένη συνέντευξη κατά τα οριζόμενα στις σχετικές
διατάξεις του παρόντος νόμου, κατόπιν σχετικής
επιμόρφωσής τους που διεξάγεται από το Ε.Κ.Δ.Δ.Α.,
κατόπιν ενημέρωσής του από το αρμόδιο ΕΙ.Σ.Ε.Π..
7. Από τη δημοσίευση του παρόντος νόμου για την
επιλογή των Προϊσταμένων των Γενικών Διευθύνσεων
της περίπτωσης α΄ της παραγράφου 6 του παρόντος
άρθρου μεταβατικά:
α) Το Κ.ΕΙ.Σ.Ε.Π. που συνιστάται με τις διατάξεις του
άρθρου 158 του Κώδικα Κατάστασης Δημοσίων Πολιτικών
Διοικητικών Υπαλλήλων και Υπαλλήλων Ν.Π.Δ.Δ.
συγκροτείται με απόφαση του Υπουργού Διοικητικής Μεταρρύθμισης
και Ηλεκτρονικής Διακυβέρνησης που δημοσιεύεται
στην Εφημερίδα της Κυβερνήσεως ως εξής:
αα) Έναν (1) Αντιπρόεδρο του ΑΣΕΠ ως Πρόεδρο με
τον αναπληρωτή του και δύο (2) μέλη του ΑΣΕΠ με τους
αναπληρωτές τους. Ο Πρόεδρος με τον αναπληρωτή
του και τα μέλη με τους αναπληρωτές τους υποδεικνύονται
από τον Πρόεδρο του ΑΣΕΠ.
ββ) Έναν (1) Βοηθό Συνήγορο του Πολίτη που υποδεικνύεται
από τον Συνήγορο του Πολίτη με τον αναπληρωτή
του, επίσης Βοηθό Συνήγορο του Πολίτη.
γγ) Έναν ιδιώτη – εμπειρογνώμονα με εμπειρία σε θέματα
διοίκησης ανθρώπινου δυναμικού ή/και οικονομικά,
ή/και ΤΠΕ που υποδεικνύεται με τον αναπληρωτή του
από τον Πρόεδρο του ΑΣΕΠ.
β) Με την απόφαση συγκρότησης της περίπτωσης α΄
της παρούσας παραγράφου ορίζονται τα μέλη του μεταβατικού
Κ.ΕΙ.Σ.Ε.Π. με τους αναπληρωτές τους, καθώς
και ο γραμματέας του Συμβουλίου με τον αναπληρωτή
του υπάλληλοι κατηγορίας ΠΕ του Υπουργείου Διοικητικής
Μεταρρύθμισης και Ηλεκτρονικής Διακυβέρνησης.
γ) Η θητεία των μελών του ανωτέρω συλλογικού οργάνου
λήγει με την ολοκλήρωση του έργου του, ήτοι
την επιλογή Προϊσταμένων Γενικών Διευθύνσεων Οικονομικών
και Διοικητικών Υπηρεσιών ή και Πληροφορικής.
δ) Το Κεντρικό Συμβούλιο Συνέντευξης Προϊσταμένων
που συνίσταται με τις διατάξεις του άρθρου 158 του
Κώδικα Κατάστασης Δημοσίων Πολιτικών Διοικητικών
Υπαλλήλων και Υπαλλήλων Ν.Π.Δ.Δ. είναι τετραμελές
και συγκροτείται με απόφαση του Υπουργού Διοικητικής
Μεταρρύθμισης και Ηλεκτρονικής Διακυβέρνησης
που δημοσιεύεται στην Εφημερίδα της Κυβερνήσεως,
ως εξής:
αα) Δύο (2) μέλη του ΑΣΕΠ με τους αναπληρωτές
τους, εκ των οποίων ο ένας ορίζεται Πρόεδρος, οι οποίοι
υποδεικνύονται από τον Πρόεδρο του ΑΣΕΠ.
ββ) Έναν (1) Βοηθό Συνήγορο του Πολίτη που υποδεικνύεται
από το Συνήγορο του Πολίτη με τον αναπληρωτή
του, επίσης Βοηθό Συνήγορο του Πολίτη.
γγ) Έναν ιδιώτη – εμπειρογνώμονα με εμπειρία σε θέματα
διοίκησης ανθρώπινου δυναμικού ή/και οικονομικά
ή /και ΤΠΕ που υποδεικνύεται με τον αναπληρωτή του
από τον Πρόεδρο του ΑΣΕΠ από το μητρώο που τηρείται
στο ΑΣΕΠ κατά τα οριζόμενα στις παραγράφους 3
και 4 του άρθρου 157 του Κώδικα Κατάστασης Δημοσίων
Πολιτικών Διοικητικών Υπαλλήλων και Υπαλλήλων
Ν.Π.Δ.Δ. και οι οποίοι απαραιτήτως πρέπει πριν από τον
ορισμό τους να έχουν επιμορφωθεί και πιστοποιηθεί
από το Ε.Κ.Δ.Δ.Α. για την ικανότητά τους να διεξάγουν
δομημένη συνέντευξη. Μέλος του Κ.ΕΙ.Σ.Ε.Π. επιτρέπεται
να οριστεί και μέλος του Κεντρικού Συμβουλίου Συνέντευξης
Προϊσταμένων.
ε) Με την απόφαση συγκρότησης της περίπτωσης δ΄
της παρούσας παραγράφου ορίζονται τα μέλη του μεταβατικού
Κεντρικού Συμβουλίου Συνέντευξης Προϊσταμένων,
με τους αναπληρωτές τους, οι οποίοι θα πρέπει
να έχουν την ίδια ιδιότητα με τα τακτικά μέλη, καθώς
και ο γραμματέας του Συμβουλίου με τον αναπληρωτή
του, υπάλληλοι κατηγορίας ΠΕ του Υπουργείου Διοικητικής
Μεταρρύθμισης και Ηλεκτρονικής Διακυβέρνησης.
στ) Ανάλογα με τον αριθμό των υποψηφίων για συνέντευξη,
οι υποψήφιοι μπορούν να εξετάζονται κατά
ομάδες. Το Κεντρικό Συμβούλιο Συνέντευξης Προϊσταμένων
της παρούσας παραγράφου μπορεί να λειτουργεί
με διπλή σύνθεση, τακτικά και αναπληρωματικά μέλη,
οπότε στην περίπτωση αυτή τα αναπληρωματικά μέλη
λογίζονται ως τακτικά.
Με την απόφαση συγκρότησης του Κεντρικού Συμβουλίου
Συνέντευξης Προϊσταμένων προβλέπεται ρητώς η
δυνατότητα αυτή.
ζ) Η θητεία των μελών του ανωτέρω συλλογικού οργάνου
λήγει με την ολοκλήρωση του έργου του ήτοι με την
επιλογή Προϊσταμένων Γενικής Διεύθυνσης Οικονομικών
ή και Διοικητικών Υπηρεσιών ή και Πληροφορικής.
8. Αρμοδιότητα των μεταβατικών Συμβουλίων της
παραγράφου 7 του παρόντος άρθρου είναι η επιλογή
Προϊσταμένων Γενικών Διευθύνσεων Οικονομικών ή/και
Διοικητικών Υπηρεσιών και Πληροφορικής των Υπουργείων
κατά την πρώτη εφαρμογή του συστήματος επιλογής
που ορίζεται με τα άρθρα 84, 85 και 86, οπότε και
στελεχώνονται τα πάγια αντίστοιχα συλλογικά όργανα
των άρθρων 157 και 158 του Κώδικα Κατάστασης Δημοσίων
Πολιτικών Διοικητικών Υπαλλήλων και Υπαλλήλων
Ν.Π.Δ.Δ.. Κατά την πρώτη εφαρμογή, η συγκρότηση των
Συμβουλίων των άρθρων 157 και 158 του Κώδικα Κατάστασης
Δημοσίων Πολιτικών Διοικητικών Υπαλλήλων και
Υπαλλήλων Ν.Π.Δ.Δ. θα αποτελείται μόνο από τακτικά
μέλη και τα αναπληρωματικά θα συμπληρωθούν κατόπιν
της επιλογής τους από τα αρμόδια Συμβούλια.
9. Ο πρόεδρος και τα μέλη του μεταβατικού Κεντρικού
Συμβουλίου Συνέντευξης Προϊστάμενων της περίπτωσης
δ΄ της παραγράφου 7 του παρόντος άρθρου, θα
πρέπει προκειμένου να οριστούν στο Συμβούλιο αυτό,
να έχουν προηγουμένως επιμορφωθεί και πιστοποιηθεί
από το Ε.Κ.Δ.Δ.Α. για τη δυνατότητά τους να διεξάγουν
δομημένη συνέντευξη.

  
Άρθρο 6
Τελικές − Καταργούμενες διατάξεις
1. Οι διατάξεις των άρθρων 84, 85, 86 και των άρθρων
157, 158, 159 του Κώδικα Κατάστασης Δημοσίων
Πολιτικών Διοικητικών Υπαλλήλων και Υπαλλήλων
Ν.Π.Δ.Δ., όπως αντικαταστάθηκαν και τροποποιήθηκαν
με το άρθρο 1, 2 και 3 του παρόντος νόμου, ισχύουν
από τη δημοσίευση των οργανικών διατάξεων των δημοσίων
υπηρεσιών, που εκδίδονται κατ’ εξουσιοδότηση
των διατάξεων του άρθρου 54 του ν. 4178/2013 κατόπιν
αξιολόγησης των δομών τους, σύμφωνα με την παρ. 4
του άρθρου 35 του ν. 4024/2011, εκτός και εάν ορίζεται
διαφορετικά στις διατάξεις του παρόντος νόμου.
2. Με την ολοκλήρωση της αξιολόγησης των δομών
των δημοσίων υπηρεσιών, σύμφωνα με τις διατάξεις της
παρ. 4 του άρθρου 35 του ν. 4024/2011 και τη δημοσίευση
των σχετικών προεδρικών διαταγμάτων και υπουργικών
αποφάσεων κατ’ εξουσιοδότηση του άρθρου 54 του
ν. 4178/2013, καταργούνται οι διατάξεις των άρθρων 10
και 11 του ν. 4024/2011 και οι διατάξεις των παραγράφων
1 έως 6 του άρθρου ένατου του ν. 4057/2012.
3. Μέχρι τη δημοσίευση των οικείων οργανικών διατάξεων
των φορέων, σύμφωνα με όσα ορίζονται στις
παραγράφους 1 και 2 του παρόντος άρθρου, τα υπηρεσιακά
συμβούλια δύνανται να επιλέγουν προϊσταμένους
Διευθύνσεων και Τμημάτων, σύμφωνα με τις διατάξεις
των παραγράφων 5 και 6 του άρθρου πέμπτου του ν.
3839/2010, τις διατάξεις του άρθρου 10 του ν. 4024/2011,
με εξαίρεση τις προϋποθέσεις που αφορούν στην υλοποίηση
της στοχοθεσίας, και του άρθρου 4 του παρόντος
νόμου.
4. Εντός δύο (2) μηνών από τη δημοσίευση του παρόντος
νόμου συγκροτείται το Ειδικό Συμβούλιο Υπηρεσιακής
Κατάστασης Προϊσταμένων Γενικών Διευθύνσεων
του άρθρου 160 του Κώδικα Κατάστασης Δημοσίων
Πολιτικών Διοικητικών Υπαλλήλων και Υπαλλήλων
Ν.Π.Δ.Δ., όπως αντικαθίσταται με το άρθρο 2 του παρόντος
νόμου και καταργείται αντιστοίχως το Ειδικό
Συμβούλιο Επιλογής Προϊσταμένων που συγκροτήθηκε
με το άρθρο 157 του ίδιου ως άνω Κώδικα, όπως αυτό
αντικαταστάθηκε με τις διατάξεις του άρθρου δεύτερου
του ν. 3839/2010. Όσες υποθέσεις δεν εξετάστηκαν από
το καταργούμενο με τις διατάξεις του παρόντος Ειδικό
Συμβούλιο Επιλογής Προϊσταμένων, εξετάζονται από το
Ειδικό Συμβούλιο Υπηρεσιακής Κατάστασης Προϊσταμένων
Γενικών Διευθύνσεων του άρθρου 160 του Κώδικα
Κατάστασης Δημοσίων Πολιτικών Διοικητικών Υπαλλήλων
και Υπαλλήλων Ν.Π.Δ.Δ., όπως αντικαταστάθηκε με
το άρθρο 2 του παρόντος νόμου.
5. α) Για την υπαγωγή των συνταγματικά κατοχυρωμένων
ανεξάρτητων αρχών και της Επιτροπής Κεφαλαιαγοράς
της Ακαδημίας Αθηνών, των Πανεπιστημίων
και Τ.Ε.Ι., του Νομικού Συμβουλίου του Κράτους, της
Ανώτατης Σχολής Παιδαγωγικής και Τεχνολογικής Εκπαίδευσης
(Α.Σ.ΠΑΙ.Τ.Ε.) και της Σιβιτανιδείου Σχολής
Τεχνών και Επαγγελμάτων στις διατάξεις των άρθρων
157 και 158 του Κώδικα Κατάστασης Δημοσίων Πολιτικών
Διοικητικών Υπαλλήλων και Υπαλλήλων Ν.Π.Δ.Δ. (ν.
3528/2007), όπως αντικαθίστανται με τις διατάξεις του
άρθρου 2 του παρόντος νόμου, απαιτείται η έκδοση
απόφασης του Υπουργού Διοικητικής Μεταρρύθμισης
και Ηλεκτρονικής Διακυβέρνησης και του κατά περίπτωση
οικείου Υπουργού, με την οποία ρυθμίζονται,
εφόσον απαιτείται, θέματα σύστασης, συγκρότησης και
λειτουργίας των συλλογικών οργάνων που είναι αρμόδια
για την επιλογή προϊσταμένων οργανικών μονάδων.
β) Ειδικές διατάξεις που αφορούν τα υπηρεσιακά
συμβούλια των ανεξάρτητων αρχών και της Επιτροπής
Κεφαλαιαγοράς, δεν θίγονται.

  
Άρθρο 7
Τροποποιούμενες διατάξεις
1. Στην παρ. 7 του άρθρου 1 του π.δ. 57/2007 (Α΄ 59)
προστίθεται περίπτωση ζ΄ ως εξής:
«ζ) Πιστοποιεί προγράμματα επιμόρφωσης και κατάρτισης
ιδιωτών, όπου κατά τις κείμενες διατάξεις αυτό
απαιτείται για τη συμμετοχή αυτών σε συλλογικά όργανα
της διοίκησης.»
2. Η παρ. 3 του άρθρου 16 του ν. 3613/2007 (Α΄ 263)
αντικαθίσταται ως εξής:
«3. Καθιερώνεται η υποχρεωτική εκπαίδευση των Προϊσταμένων
οργανικών μονάδων όλων των επιπέδων. Τα
προγράμματα υποχρεωτικής εκπαίδευσης απευθύνονται
στους Προϊσταμένους Γενικών Διευθύνσεων, Διευθύνσεων
και Τμημάτων του Δημοσίου και των Ν.Π.Δ.Δ..
Μετά την ανάληψη καθηκόντων Προϊσταμένων Γενικών
Διευθύνσεων, Διευθύνσεων και Τμημάτων οι φορείς
υποχρεούνται να κοινοποιούν σχετικό κατάλογο στο
Ε.Κ.Δ.Δ.Α. μέσω των Γενικών Γραμματέων. Η πρόσκληση
συμμετοχής στα προγράμματα αυτά πραγματοποιείται
με σχετικό έγγραφο του Προέδρου του Ε.Κ.Δ.Δ.Α. και
η συμμετοχή σε αυτά είναι υποχρεωτική. Η διάρθρωση
των εκπαιδευτικών προγραμμάτων και η διάρκειά τους
καθορίζεται με απόφαση του Υπουργού Διοικητικής Μεταρρύθμισης
και Ηλεκτρονικής Διακυβέρνησης, μετά
από γνώμη του Δ.Σ. του Ε.Κ.Δ.Δ.Α.».
3. Στο τέλος της περίπτωσης δ΄ της παρ. 2 του άρθρου
54 του ν. 4178/2013 προστίθεται εδάφιο ως εξής:
«Ειδικά, για τις οριζόντιες θέσεις ευθύνης του τρίτου
εδαφίου της παραγράφου 8 του άρθρου 84 του Κώδικα
Κατάστασης Δημοσίων Πολιτικών Διοικητικών Υπαλλήλων
και Υπαλλήλων Ν.Π.Δ.Δ., η υπουργική απόφαση
του προηγούμενου εδαφίου εκδίδεται από τον Υπουργό
Διοικητικής Μεταρρύθμισης και Ηλεκτρονικής Διακυβέρνησης.
Για όσες οριζόντιες θέσεις ευθύνης έχουν μόνο
οικονομικές αρμοδιότητες ή και οικονομικές αρμοδιότητες
η ανωτέρω υπουργική απόφαση εκδίδεται από τον
Υπουργό Διοικητικής Μεταρρύθμισης και Ηλεκτρονικής
Διακυβέρνησης και τον Υπουργό Οικονομικών.»
4. Στην παρ. 8 του άρθρου 7 του π.δ. 318/1992, όπως
αντικαταστάθηκε από τις διατάξεις του άρθρου 20 του
ν. 4250/2014 η φράση «Τα ποσοστά της παραγράφου
1 του παρόντος …» αντικαθίσταται αφ’ ης ίσχυσε «Τα
ποσοστά των παραγράφων 1 και 7 του παρόντος …».
5. Στο άρθρο 24 του π.δ. 318/1992, όπως αντικαταστάθηκε
με το άρθρο 30 του ν. 4250/2014, προστίθενται αφ’
ης ίσχυσε παράγραφοι 3, 4 ως εξής:
«3. Όσες υπηρεσίες διαθέτουν υπηρεσιακό συμβούλιο,
αλλά ο αριθμός των Προϊσταμένων Γενικών Διευθύνσεων
ή Διευθύνσεων, οι οποίοι ανήκουν οργανικά στο
φορέα, δεν επαρκεί για τη συγκρότηση της Ειδικής Επιτροπής
Αξιολόγησης της παραγράφου 1 του παρόντος
άρθρου, υπάγονται στην Ειδική Επιτροπή Αξιολόγησης
του φορέα, από τον οποίο εποπτεύονται ή στον οποίο
υπάγονται. Ειδικά, για τις ανεξάρτητες αρχές η ειδική
επιτροπή αξιολόγησης συγκροτείται από τα τακτικά
μη αιρετά μέλη του Υπηρεσιακού Συμβουλίου αυτών,
όπως συγκροτήθηκαν κατ’ εφαρμογή των διατάξεων
του ν. 4055/2012. Κατ’ εξαίρεση σε όσες υπηρεσίες προβλέπεται
η σύσταση υπηρεσιακού συμβουλίου αλλά για
λόγους αντικειμενικής αδυναμίας αυτό δεν έχει συγκροτηθεί
εφαρμόζονται οι διατάξεις του πρώτου εδαφίου
της παρούσας παραγράφου.
4. Η θητεία της Ειδικής Επιτροπής Αξιολόγησης είναι
διετής. Κατά την πρώτη εφαρμογή η θητεία της Επιτροπής
Αξιολόγησης, που συγκροτείται με τις διατάξεις
του παρόντος, λήγει στις 31.12.2016.»
6. Η παρ. 8 του άρθρου 3 του ν. 3074/2002, όπως ισχύει,
διατηρείται σε ισχύ για όσα θέματα δεν ρυθμίζονται
με τις διατάξεις της παραγράφου 4 του άρθρου 4 του
παρόντος νόμου.

  
Άρθρο 8
1. Τα εδάφια β΄ και γ΄ της παρ. 13 του άρθρου 17 του
ν. 2190/1994 (Α΄ 28), όπως ισχύει, καταργούνται.
2. Στο τέλος της παρ. 21 του άρθρου ενάτου του
ν. 4057/2012 (Α΄ 54) προστίθενται εδάφια ως εξής:
«Απόφαση κατανομής απαιτείται και για τις περιπτώσεις
όπου το ΑΣΕΠ διαθέτει με απόφασή του επόμενο
κατά σειρά στον πίνακα επιτυχίας υποψήφιο για αντικατάσταση
– αναπλήρωση διοριστέου που δεν αποδέχτηκε
το διορισμό του ή έχει κώλυμα διορισμού ή παραιτήθηκε
εντός ενός (1) έτους από το διορισμό του.
Δεν απαιτείται απόφαση κατανομής όταν οι αποφάσεις
του ΑΣΕΠ αφορούν σε αντικαταστάσεις – αναπληρώσεις
διοριστέων των ως άνω περιπτώσεων οι
οποίοι περιλαμβάνονται σε προηγούμενες αποφάσεις
κατανομής.»
3. Στο τέλος της παρ.1 του άρθρου 4 της ΠΥΣ 33/2006
(Α΄ 280), όπως ισχύει, προστίθεται περίπτωση κα΄ ως
εξής:
«κα) το προσωπικό που προσλαμβάνεται σε εκτέλεση
ειδικού προγράμματος απασχόλησης που προκηρύσσεται
και επιδοτείται από τον ΟΑΕΔ.»
4. Η παρ. 2 του άρθρου 68 του ν. 4002/2011 (Α΄ 180)
αντικαθίσταται ως εξής:
«2. Η διάταξη της υποπαραγράφου 1 του παρόντος
δεν έχει εφαρμογή στις υποχρεωτικές μεταφορές προσωπικού,
στις μετατάξεις υπαλλήλων εντός της ίδιας
υπηρεσίας σε κλάδο της ίδιας ή ανώτερης κατηγορίας
(άρθρα 69 και 70 του Υ.Κ.), καθώς και στην περίπτωση
αμοιβαίας μετάταξης υπαλλήλων του Δημοσίου, των
Ν.Π.Δ.Δ, των Ο.Τ.Α. α΄ και β΄ βαθμού και των Ν.Π.Δ.Δ
αυτών. Η ισχύς της παρούσας παραγράφου ανατρέχει
στο χρόνο έναρξης ισχύος του ν. 4002/2011.»

  
Άρθρο 9
Δαπάνες για υπηρεσίες ηλεκτρονικών επικοινωνιών
Δαπάνες για υπηρεσίες ηλεκτρονικών επικοινωνιών
και πληροφορικής για το χρονικό διάστημα από την 1η
Ιουλίου 2012 μέχρι την επικείμενη υπογραφή σύμβασης ή
άλλως μέχρι τις 30.9.2014 μεταξύ του Ελληνικού Δημοσίου
και των αναδόχων για την παροχή των τηλεπικοινωνιακών
υπηρεσιών που εμπίπτουν στο έργο ΣΥΖΕΥΞΙΣ Ι,
θεωρούνται νόμιμες υπό τις ακόλουθες προϋποθέσεις:
i) οι υπηρεσίες ηλεκτρονικών επικοινωνιών και πληροφορικής
να πιστοποιούνται ότι έχουν παρασχεθεί
στους οικείους φορείς από την «Κοινωνία της Πληροφορίας
Α.Ε.», σύμφωνα με τους όρους των συμβάσεων
που αναφέρονται στο Παράρτημα Ι της υπ’ αριθμ.
ΥΑΠ/Φ.19.6/Γ/61/394/2010 κοινής απόφασης των Υπουργών
Εσωτερικών, Αποκέντρωσης και Ηλεκτρονικής Διακυβέρνησης,
Οικονομικών, Εργασίας και Κοινωνικής
Ασφάλισης και Δικαιοσύνης, Διαφάνειας και Ανθρωπίνων
Δικαιωμάτων (Β΄ 1566),
ii) οι πάροχοι των υπηρεσιών να αποδεχτούν πρακτικά
γνωμοδοτήσεων που θα εκδοθούν από το Νομικό Συμβούλιο
του Κράτους κατά τη διαδικασία του άρθρου 2
παρ. ζ΄ του ν. 3086/2002 (Α΄ 324),
iii) οι πάροχοι των υπηρεσιών να αποδεχτούν τις
προσδιοριζόμενες στα πρακτικά γνωμοδοτήσεων του
Νομικού Συμβουλίου του Κράτους εκπτώσεις επί του
αντίστοιχου συμβατικού ανταλλάγματος του έτους 2009
κατά τα ειδικότερα διαλαμβανόμενα στο άρθρο δεύτερο,
παρ. 12 του ν. 4047/2012, οι οποίες δεν μπορεί να
είναι κατώτερες από τις εκπτώσεις που αναφέρονται
στο με αριθμ. 1244/11.3.2014 πρακτικό γνωμοδοτήσεως
του Νομικού Συμβουλίου του Κράτους και
iv) οι πάροχοι των υπηρεσιών να παραιτηθούν από
οποιαδήποτε άλλη αξίωση (συμπεριλαμβανομένων τόκων
υπερημερίας και εξόδων), δικόγραφο και δικαίωμα,
που προέρχονται από την ως άνω αιτία.

  
Άρθρο 10
Από την έναρξη ισχύος των διατάξεων του παρόντος
νόμου, όπως ορίζεται στις επιμέρους διατάξεις του,
καταργείται κάθε γενική ή ειδική διάταξη που ρυθμίζει
διαφορετικά ή είναι αντίθετη με τα θέματα που ρυθμίζονται
με τις διατάξεις του παρόντος.

  
Άρθρο 11
1. Το έκτο και το έβδομο εδάφιο της παρ. 3 τού άρθρου
3 του ν. 4186/2013 (Α΄ 193) «Αναδιάρθρωση της
Δευτεροβάθμιας Εκπαίδευσης και λοιπές διατάξεις»
αντικαθίστανται, αντιστοίχως, ως εξής:
«Απαραίτητη προϋπόθεση, για την προαγωγή του
μαθητή αποτελεί: α) η επίτευξη γενικού βαθμού ίσου
ή ανώτερου του δέκα (10) και β) Μ.Ο. προφορικής και
γραπτής βαθμολογίας σε καθένα από τα μαθήματα
της «Ελληνικής γλώσσας» και των «Μαθηματικών» τουλάχιστον
δέκα (10) και Μ.Ο. προφορικής και γραπτής
βαθμολογίας τουλάχιστον οκτώ (8) σε καθένα από τα
υπόλοιπα μαθήματα. Όταν μαθητής δεν πληροί την προϋπόθεση
α΄ του προηγούμενου εδαφίου επαναλαμβάνει
τη φοίτηση. Όταν πληροί την προϋπόθεση α΄ και δεν
πληροί την προϋπόθεση β΄ του προηγούμενου εδαφίου,
κατά μάθημα ή μαθήματα, παραπέμπεται σε επανεξέταση
στο μάθημα (ή στα μαθήματα) ή στον κλάδο
(ή στους κλάδους) τον οποίο υστέρησε και προάγεται ή
επαναλαμβάνει τη φοίτηση κατά τα οριζόμενα ως άνω.
Όταν μαθητής έχει επιτύχει γενικό βαθμό ίσο ή ανώτερο
του δέκα (10) και έχει επιτύχει βαθμό τουλάχιστον οκτώ
(8) σε έναν ή δύο κλάδους των μαθημάτων «Ελληνική
γλώσσα» ή «Μαθηματικά» και ταυτόχρονα έχει επιτύχει
Μ.Ο. κλάδων ίσο ή ανώτερο του δώδεκα και πέντε δέκατα
(12,5), ο οποίος προκύπτει από την προφορική και
γραπτή βαθμολογία στους κλάδους των μαθημάτων
«Ελληνική γλώσσα», «Μαθηματικά» και «Φυσικές επιστήμες»,
ο μαθητής δεν παραπέμπεται στους ανωτέρω κλάδους
και προάγεται ή παραπέμπεται ή επαναλαμβάνει
τη φοίτηση κατά τα οριζόμενα ως άνω.»
2. Η περίπτωση α΄ της παρ. 1 του άρθρου 32 του
π.δ. 60/2006 (Α΄ 65) «Αξιολόγηση των μαθητών του Ενιαίου
Λυκείου», ως τροποποιήθηκε και ισχύει, αντικαθίσταται
ως εξής:
«α. Για την προαγωγή και απόλυση των μαθητών στην
Α΄ τάξη Ημερήσιου και στις Α΄ και Β΄ τάξεις Εσπερινού
Γενικού Λυκείου απαιτείται: i) Γενικός βαθμός προαγωγής
ίσος ή ανώτερος του δέκα (10) και ii) βαθμός ετήσιας
επίδοσης σε καθένα από τα μαθήματα της «Ελληνικής
Γλώσσας» και των «Μαθηματικών» τουλάχιστον δέκα (10)
και βαθμός ετήσιας επίδοσης σε καθένα από τα υπόλοιπα
μαθήματα τουλάχιστον οκτώ (8). Όταν μαθητής δεν
πληροί την προϋπόθεση i) επαναλαμβάνει τη φοίτηση.
Όταν μαθητής πληροί την προϋπόθεση i) και δεν πληροί
την προϋπόθεση ii), παραπέμπεται σε επανεξέταση σε
ειδική εξεταστική περίοδο του Σεπτεμβρίου του ίδιου
έτους, στο μάθημα (ή στα μαθήματα) ή στον κλάδο (ή
στους κλάδους) στον οποίο υστέρησε με τον τρόπο και
τη διαδικασία των προαγωγικών εξετάσεων του Ιουνίου
και προάγεται η επαναλαμβάνει τη φοίτηση κατά τα
οριζόμενα ως άνω. Όταν μαθητής έχει επιτύχει γενικό
βαθμό ίσο ή ανώτερο του δέκα (10) και έχει επιτύχει
βαθμό τουλάχιστον οκτώ (8) σε έναν ή δύο κλάδους
των μαθημάτων «Ελληνική γλώσσα» ή «Μαθηματικά» και
ταυτόχρονα έχει επιτύχει Μ.Ο. κλάδων ίσο ή ανώτερο
του δώδεκα και πέντε δέκατα (12,5), ο οποίος προκύπτει
από την προφορική και γραπτή βαθμολογία στους κλάδους
των μαθημάτων «Ελληνική γλώσσα», «Μαθηματικά»
και «Φυσικές επιστήμες», ο μαθητής δεν παραπέμπεται
στους ανωτέρω κλάδους και προάγεται ή παραπέμπεται
ή επαναλαμβάνει τη φοίτηση κατά τα οριζόμενα ως άνω.»
3. Το πέμπτο και έκτο εδάφιο της παρ. 4 του άρθρου 3
του ν. 4186/2013 αντικαθίστανται, αντιστοίχως, ως εξής:
«Απαραίτητη προϋπόθεση για την προαγωγή του μαθητή
αποτελεί: α) η επίτευξη γενικού βαθμού ίσου ή
ανώτερου του δέκα (10) και β) Μ.Ο. προφορικής και γρα
πτής βαθμολογίας σε καθένα από τα μαθήματα της
«Ελληνικής γλώσσας», των «Μαθηματικών» και σε καθένα
από τα μαθήματα της ομάδας προσανατολισμού
τουλάχιστον δέκα (10), καθώς και τουλάχιστον οκτώ (8)
σε καθένα από τα υπόλοιπα μαθήματα. Όταν ο μαθητής
δεν πληροί την προϋπόθεση α΄ του προηγούμενου
εδαφίου επαναλαμβάνει τη φοίτηση. Όταν πληροί την
προϋπόθεση α΄ και δεν πληροί την προϋπόθεση β΄ του
προηγούμενου εδαφίου κατά μάθημα ή μαθήματα παραπέμπεται
σε επανεξέταση στο μάθημα (ή στα μαθήματα)
ή στον κλάδο (ή στους κλάδους) στον οποίο υστέρησε
και προάγεται ή επαναλαμβάνει τη φοίτηση κατά τα
οριζόμενα ως άνω. Όταν μαθητής έχει επιτύχει γενικό
βαθμό ίσο ή ανώτερο του δέκα (10) και έχει επιτύχει
βαθμό τουλάχιστον οκτώ (8) σε έναν ή δύο κλάδους
των μαθημάτων «Ελληνική γλώσσα» ή «Μαθηματικά» και
ταυτόχρονα έχει επιτύχει Μ.Ο. κλάδων ίσο ή ανώτερο
του δώδεκα και πέντε δέκατα (12,5), ο οποίος προκύπτει
από την προφορική και γραπτή βαθμολογία στους κλάδους
των μαθημάτων «Ελληνική γλώσσα», «Μαθηματικά»
και «Φυσικές επιστήμες», ο μαθητής δεν παραπέμπεται
στους ανωτέρω κλάδους και προάγεται ή παραπέμπεται
ή επαναλαμβάνει τη φοίτηση κατά τα οριζόμενα ως άνω.»
4. Οι παράγραφοι 2Δ και 2Ε του άρθρου 34 του
π.δ. 60/2006 αντικαθίστανται αντιστοίχως ως εξής:
«2Δ. Οι μαθητές Α΄ τάξης Ημερησίου και Α΄ και Β΄
τάξεων Εσπερινού Γενικού Λυκείου που εμπίπτουν στις
διατάξεις της παρ. 1 και της περίπτωσης 2Α του παρόντος
άρθρου και φοιτούν σε Ελληνικό Γενικό Λύκειο
προάγονται κατά περίπτωση ως εξής: α) Κατά το πρώτο
έτος της φοίτησής τους σε Ελληνικό Γενικό Λύκειο
εφαρμόζονται οι διατάξεις της περίπτωσης α΄ της παραγράφου
1 του άρθρου 32 του παρόντος προεδρικού
διατάγματος, με παράλληλη μείωση του προβλεπόμενου
Γενικού βαθμού προαγωγής και του βαθμού ετήσιας
επίδοσης σε καθένα από τα μαθήματα κατά δύο (2)
μονάδες. β) Κατά το δεύτερο έτος της φοίτησής τους
σε Ελληνικό Γενικό Λύκειο εφαρμόζονται οι διατάξεις
της περίπτωσης α΄ της παραγράφου 1 του άρθρου 32
του παρόντος προεδρικού διατάγματος, με παράλληλη
μείωση του προβλεπόμενου Γενικού βαθμού προαγωγής
και του βαθμού ετήσιας επίδοσης σε καθένα από τα
μαθήματα κατά μία (1) μονάδα.
2Ε. Οι μαθητές Α΄ τάξης Ημερησίου και A΄ και Β΄ τάξεων
Εσπερινού Γενικού Λυκείου που εμπίπτουν στις
διατάξεις της παραγράφου 1 και της περίπτωσης 2Β του
άρθρου αυτού και φοιτούν σε Ελληνικό Γενικό Λύκειο
προάγονται ως εξής: Για τους μαθητές αυτούς εφαρμόζονται
οι διατάξεις της περίπτωσης α΄ της παραγράφου
1 του άρθρου 32 του παρόντος προεδρικού διατάγματος,
με παράλληλη μείωση του προβλεπόμενου Γενικού βαθμού
προαγωγής και του βαθμού ετήσιας επίδοσης σε
καθένα από τα μαθήματα κατά μία (1) μονάδα.»
5. Η ισχύς των παραγράφων 1, 2 και 4 του παρόντος
άρθρου άρχεται από το διδακτικό έτος 2013 – 2014.

  
Άρθρο 12
Ρυθμίσεις θεμάτων υπαλληλικού προσωπικού
Στο τέλος της παρ. 3 του άρθρου 5 του ν. 2303/1995
(Α΄ 80) προστίθενται νέα εδάφια ως εξής:
«Η απόσπαση όσων υπηρετούν στα πολιτικά γραφεία
των μελών της Κυβέρνησης και των Υφυπουργών ανατρέχει
στο χρόνο στον οποίο ορίζεται στην απόφαση
απόσπασης, εφόσον αυτή δημοσιεύεται εντός διμήνου. Η
διάταξη του προηγούμενου εδαφίου ισχύει από 1.6.2014.
Οι διατάξεις των δύο προηγούμενων εδαφίων εφαρμόζονται
και για τις πράξεις που προβλέπονται στην
περίπτωση ε΄ της παρ. 6 του άρθρου 7 του ν. 3469/2006
(Α΄ 131), πλην των περιπτώσεων που συντρέχει αυτοδίκαιη
λήξη.»

  
Άρθρο 13
1. Στο τέλος της παρ. 4 της υποπαραγράφου Ζ.1 της
παραγράφου Ζ΄, του άρθρου πρώτου του ν. 4093/2012
(Α΄ 222) προστίθεται εδάφιο ως εξής:
«Ειδικά, για την περίπτωση της υπ’ αριθμ. 5/2013
(Β΄ 2999) Ανακοίνωσης του Υπουργού Διοικητικής Μεταρρύθμισης
και Ηλεκτρονικής Διακυβέρνησης και μέχρι
την έκδοση των οριστικών πινάκων διάθεσης, δίνεται
η δυνατότητα σε υπαλλήλους, οι οποίοι συμμετείχαν
στην ως άνω Ανακοίνωση να παραμείνουν, με αίτησή
τους, στις υπηρεσίες του Υπουργείου Δικαιοσύνης, Διαφάνειας
και Ανθρωπίνων Δικαιωμάτων στις οποίες
τοποθετήθηκαν με βάση τους αναρτημένους από το
ΑΣΕΠ προσωρινούς πίνακες.»
2. Κατά την αληθή έννοια του πρώτου εδαφίου του
άρθρου 41 του ν. 4250/2014 (Α΄ 74) οι πινάκες διάθεσης
στους νέους φορείς υποδοχής είναι οι οριστικοί πίνακες
διάθεσης που αναρτώνται από το ΑΣΕΠ.
3. Όσοι διορίζονται σε εκτέλεση αμετάκλητης δικαστικής
απόφασης σε φορείς του άρθρου 14 του
ν. 2190/1994, όπως ισχύει, στους οποίους η προς πλήρωση
με διορισμό/πρόσληψη οργανική θέση έχει καταργηθεί,
διορίζονται στον ίδιο φορέα σε θέση άλλου
κλάδου συναφούς με τα τυπικά τους προσόντα, και
εφόσον αυτό δεν καθίσταται δυνατό, σε άλλο φορέα
σε κλάδο ίδιο ή συναφή με αυτόν του διορισμού τους.
4. Η παρ. 2 του άρθρου 3 του ν. 3074/2002 αντικαθίσταται
ως εξής:
«2α. Για τη συγκρότηση του Σ.Ε.Ε.Δ.Δ. συνιστώνται 152
θέσεις Επιθεωρητών−Ελεγκτών Δημόσιας Διοίκησης.
Οι θέσεις αυτές μπορεί να αυξάνονται με προεδρικό
διάταγμα που εκδίδεται με πρόταση των Υπουργών
Οικονομικών και Διοικητικής Μεταρρύθμισης και Ηλεκτρονικής
Διακυβέρνησης. Οι συσταθείσες, με την παρ.
2 και το πρώτο εδάφιο της παρ. 3β του άρθρου 3 του
ν. 3074/2002 και τα προεδρικά διατάγματα 10/2007 (Α΄ 6)
και 36/2009 (Α΄ 54), σαράντα (40) θέσεις Βοηθών Επιθεωρητών−
Ελεγκτών Δημόσιας Διοίκησης καταργούνται.
2β. Οι υπηρετούντες Βοηθοί Επιθεωρητές−Ελεγκτές
Δημόσιας Διοίκησης εξακολουθούν να υπηρετούν στο
Σ.Ε.Ε.Δ.Δ. έως τη λήξη της θητείας τους. Εφόσον κατά
τη διάρκεια αυτής πληρούν τα προβλεπόμενα τυπικά
προσόντα για τους Επιθεωρητές−Ελεγκτές Δημόσιας
Διοίκησης, κατατάσσονται για το υπόλοιπο του χρόνου
απόσπασής τους στο Σ.Ε.Ε.Δ.Δ. σε κενές θέσεις Επιθεωρητών−Ελεγκτών
Δημόσιας Διοίκησης κατόπιν αξιολόγησης
των ουσιαστικών προσόντων τους από την τριμελή
επιτροπή της περίπτωσης γ΄ του άρθρου 3 του ν. 3074/
2002. Για την κατάταξή τους εκδίδεται διαπιστωτική
πράξη από τον Ειδικό Γραμματέα του Σ.Ε.Ε.Δ.Δ..»

  
Άρθρο 14
Δαπάνες της Υπηρεσίας Πολιτικής Αεροπορίας (Υ.Π.Α.)
που αφορούν στη λειτουργία των αερολιμένων της χώρας
και πραγματοποιήθηκαν κατά το προηγούμενο και
το τρέχον οικονομικό έτος κατά παρέκκλιση των κειμένων
περί αναλήψεως υποχρεώσεων διατάξεων δύναται
κατ’ εξαίρεση να πληρωθούν σε βάρος του προϋπολογισμού
του Υπουργείου Υποδομών, Μεταφορών και
Δικτύων − Υπηρεσία Πολιτικής Αεροπορίας, τρέχοντος
οικονομικού έτους, εφόσον καλύπτονται από τις εγγεγραμμένες
πιστώσεις του.

  
Άρθρο 15
Το δέκατο εδάφιο της παρ. 4 του άρθρου 6 του
ν. 4024/2011 αντικαθίσταται ως εξής:
«Οι υπάλληλοι που έχουν πριν από το διορισμό ή την
πρόσληψή τους αποδεδειγμένη προϋπηρεσία στο δημόσιο
τομέα των κρατών − μελών της Ευρωπαϊκής Ένωσης
ή σε όργανα και οργανισμούς της Ευρωπαϊκής Έvωσης,
η οποία έχει διανυθεί με τα ίδια ή αντίστοιχα τυπικά
προσόντα της κατηγορίας στην οποία ανήκουν κατά
το χρόνο της ένταξης, μπορούν να την αναγνωρίσουν
για τη βαθμολογική και μισθολογική τους ένταξη, μετά
τη μονιμοποίησή τους ή τη συνέχιση της απασχόλησής
τους, μέχρι επτά (7) έτη κατ’ ανώτατο όριο, ύστερα από
ουσιαστική κρίση του Υπηρεσιακού Συμβουλίου.»

  
Άρθρο 16
Το «Ψυχολογικό Κέντρο Βορείου Ελλάδος − Παράρτημα
Ξάνθης», ως Παράρτημα του «Ψυχολογικού Κέντρου
Βορείου Ελλάδος», το οποίο μετατράπηκε και μετονομάστηκε
σύμφωνα με το άρθρο 23 του ν. 3402/2005 (Α΄ 258)
από 1.1.2015 μετονομάζεται σε «Κέντρο Αποθεραπείας
και Αποκατάστασης Παιδιών με Αναπηρία Ξάνθης» και
εντάσσεται σε Παράρτημα στο Κέντρο Κοινωνικής Πρόνοιας
Περιφέρειας Ανατολικής Μακεδονίας και Θράκης,
σύμφωνα με τα οριζόμενα στην περίπτωση α΄ της παρ.
3 του άρθρου 9 του ν. 4109/2012 (Α΄ 16).
Όπου στην κείμενη νομοθεσία αναφέρεται το «Ψυχολογικό
Κέντρο Βορείου Ελλάδος − Παράρτημα Ξάνθης»
νοείται ότι αναφέρεται το Παράρτημα Αποθεραπείας
και Αποκατάστασης Παιδιών με Αναπηρία Ξάνθης.

  
Άρθρο 17
Το άρθρο 49 του Κώδικα Οδικής Κυκλοφορίας, όπως
ισχύει, αντικαθίσταται ως εξής:
«Άρθρο 49
Αγώνες στις οδούς
1. Αγώνες ζωήλατων οχημάτων, ζώων, ποδηλάτων,
αυτοκινήτων, τετράτροχων οχημάτων, μοτοσυκλετών
και μοτοποδηλάτων σε οδούς και χώρους του πεδίου
εφαρμογής του παρόντος, επιτρέπεται να γίνονται μόνο
έπειτα από σχετική άδεια.
2. Η κατά την προηγούμενη παράγραφο άδεια χορηγείται:
α) Για τους αγώνες ζωήλατων οχημάτων και ζώων,
από τις κατά τόπους Αστυνομικές Διευθύνσεις ή Διευθύνσεις
Τροχαίας.
β) Για τους αγώνες ποδηλάτων, ομοίως από τις παραπάνω
Αρχές, έπειτα από προηγούμενη αίτηση των
ενδιαφερομένων και γνώμη της Ελληνικής Ομοσπονδίας
Ποδηλασίας (Ε.Ο.Π.).
γ) Για όλους τους αγώνες μοτοσυκλετών, μοτοποδηλάτων
και τετράτροχων οχημάτων, που διενεργούνται
από συλλόγους, μέλη της ειδικώς αναγνωρισμένης
Αθλητικής Ομοσπονδίας, ή από την ίδια, από τον Υπουργό
Δημόσιας Τάξης και Προστασίας του Πολίτη, ή τις
εξουσιοδοτημένες από αυτόν Αρχές, έπειτα από σύμφωνη
γνώμη της Αθλητικής Ομοσπονδίας Μοτοσυκλετών
ή του νομικού προσώπου που εκπροσσωπεί νόμιμα το
άθλημα στη Διεθνή Ομοσπονδία Μοτοσυκλέτας (Δ.Ο.Μ.),
σύμφωνα με τους κανόνες ασφαλείας που ορίζει η Διεθνής
Ομοσπονδία Μοτοσυκλέτας (Δ.Ο.Μ.). Ειδικά για
τους αγώνες που διοργανώνονται από την Αθλητική
Ομοσπονδία Μοτοσυκλετών, απαιτείται γνωστοποίηση
προς τις αρμόδιες Αρχές.
δ) Για όλους τους εθνικούς αγώνες αυτοκινήτων, οχημάτων
καρτ, παλαιών αυτοκινήτων ιστορικού ενδιαφέροντος,
από τον Υπουργό Δημόσιας Τάξης και Προστασίας
του Πολίτη ή τις εξουσιοδοτημένες από αυτόν Αρχές,
έπειτα από σύμφωνη γνώμη της, αναγνωρισμένης από
τη Γενική Γραμματεία Αθλητισμού, Αθλητικής Ομοσπονδίας
Αυτοκινήτων.
Για όλους τους διεθνείς αγώνες αυτοκινήτων, οχημάτων
καρτ, παλαιών αυτοκινήτων ιστορικού ενδιαφέροντος,
που αναγράφονται στο πρόγραμμα αγώνων της
Διεθνούς Ομοσπονδίας Αυτοκινήτου, από τον Υπουργό
Δημόσιας Τάξης και Προστασίας του Πολίτη ή τις εξουσιοδοτημένες
από αυτόν Αρχές, έπειτα από σύμφωνη
γνώμη του νομικού προσώπου που εκπροσωπεί νόμιμα
το άθλημα στη Διεθνή Ομοσπονδία Αυτοκινήτου (Δ.Ο.Α.)
ή της, αναγνωρισμένης από τη Γενική Γραμματεία Αθλητισμού,
Αθλητικής Ομοσπονδίας για το μηχανοκίνητο
αθλητισμό, σύμφωνα με τους κανόνες ασφαλείας που
ορίζει η Διεθνής Ομοσπονδία Αυτοκινήτων (Δ.Ο.Α.).
ε) Για τις εκδηλώσεις των παλαιών αυτοκινήτων ιστορικού
ενδιαφέροντος από τον Υπουργό Δημόσιας Τάξης
και Προστασίας του Πολίτη ή τις εξουσιοδοτημένες από
αυτόν Αρχές, έπειτα από σύμφωνη γνώμη του νομικού
προσώπου που εκπροσωπεί νόμιμα τα παραπάνω στη
Διεθνή Ομοσπονδία Παλαιού Αυτοκινήτου (Δ.Ο.Π.Α.) ή
τη Διεθνή Ομοσπονδία Αυτοκινήτων (Δ.Ο.Α.).
Η αίτηση των ενδιαφερομένων για τις ανωτέρω περιπτώσεις
γ΄, δ΄ και ε΄ του παρόντος υποβάλλεται κατά
περίπτωση στις ανωτέρω Αθλητικές Ομοσπονδίες (Αυτοκινήτου
ή Μοτοσυκλετών) ή στα νομικά πρόσωπα που
εκπροσωπούν νόμιμα το άθλημα στην Ελλάδα είτε τη
Διεθνή Ομοσπονδία Αυτοκινήτου (Δ.Ο.Α.) είτε τη Διεθνή
Ομοσπονδία Μοτοσυκλέτας (Δ.Ο.Μ.) είτε τη Διεθνή Ομοσπονδία
Παλαιού Αυτοκινήτου (Δ.Ο.Π.Α.) και διαβιβάζεται
στον Υπουργό Δημόσιας Τάξης και Προστασίας του
Πολίτη ή στις εξουσιοδοτημένες από αυτόν Αρχές, μαζί
με την απαιτούμενη σύμφωνη γνώμη τους, προκειμένου
να εκδοθεί η σχετική άδεια.
3. Για την περίπτωση των οχημάτων καρτ, απαιτείται
άδεια οδήγησης αυτοκινήτου ή άδεια οδηγού αγώνων
κάρτινγκ οποιασδήποτε κατηγορίας, που έχει εκδοθεί
από την αναγνωρισμένη από τη Γενική Γραμματεία
Αθλητισμού Αθλητική Ομοσπονδία για το Μηχακίνητο
Αθλητισμό ή σε ό,τι αφορά τους διεθνείς αγώνες καρτ
από το νομικό πρόσωπο που εκπροσωπεί νόμιμα το
άθλημα στη Διεθνή Ομοσπονδία Αυτοκινήτου (Δ.Ο.Α.).
Τα μέτρα ασφαλείας που προβλέπονται από το Διεθνή
Κανονισμό Καρτ, τόσο για τους οδηγούς όσο και για
τους θεατές, εφαρμόζονται αναλόγως.
4. Αυτός που παραβαίνει τις διατάξεις του παρόντος
τιμωρείται με διοικητικό πρόστιμο μέχρι πενήντα χιλιάδες
(50.000) ευρώ και με ποινή απαγόρευσης διοργάνωσης
αγώνων για χρονικό διάστημα μέχρι πέντε (5)
ετών από την ημερομηνία παράβασης.»

  
Άρθρο 18
Έναρξη ισχύος
Ο παρών νόμος ισχύει από τη δημοσίευσή του στην
Εφημερίδα της Κυβερνήσεως, εκτός αν άλλως ορίζεται
στις επιμέρους διατάξεις του.
Παραγγέλλομε τη δημοσίευση του παρόντος στην Εφημερίδα της Κυβερνήσεως
και την εκτέλεσή του ως νόμου του Κράτους.
Αθήνα, 14 Iουλίου 2014

