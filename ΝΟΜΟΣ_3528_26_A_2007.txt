 Νόμος 3528 (ΦΕΚ 26/Τεύχος Α'/2007) 
			
  Κύρωση του Κώδικα Κατάστασης Δημοσίων Πολιτικών
Διοικητικών Υπαλλήλων και Υπαλλήλων Ν.Π.Δ.Δ.

  
Άρθρο 1
Αρχές του Υπαλληλικού Κώδικα
Σκοπός του παρόντος Κώδικα είναι η καθιέρωση ενιαίων
και ομοιόμορφων κανόνων που διέπουν την πρόσληψη
και την υπηρεσιακή κατάσταση των πολιτικών
διοικητικών υπαλλήλων, σύμφωνα ιδίως με τις αρχές
της ισότητας, της αξιοκρατίας και της κοινωνικής αλληλεγγύης
και την ανάγκη διασφάλισης της μέγιστης
δυνατής απόδοσης κατά την εργασία τους.

  
Άρθρο 2
Έκταση εφαρμογής
1. Στις διατάξεις του παρόντος Κώδικα υπάγονται οι
πολιτικοί διοικητικοί υπάλληλοι του κράτους και των
νομικών προσώπων δημοσίου δικαίου.
2. Υπάλληλοι ή λειτουργοί του κράτους ή νομικών προσώπων
δημοσίου δικαίου, οι οποίοι, κατά συνταγματική
ή νομοθετική πρόβλεψη, διέπονται από ειδικές διατάξεις,
καθώς και οι υπάλληλοι των οργανισμών τοπικής αυτοδιοίκησης,
υπάγονται στις διατάξεις του παρόντος για
όσα θέματα δεν ρυθμίζονται από τις ειδικές γι’ αυτούς
διατάξεις.

  
Άρθρο 3
Αμφισβήτηση ιδιότητας υπαλλήλου
1. Οποιαδήποτε αμφισβήτηση ως προς την ιδιότητα
του πολιτικού διοικητικού υπαλλήλου, κατά τον παρόντα
Κώδικα, ακόμα και αν αναφύεται ως προδικαστικό
ζήτημα σε αστική ή ποινική δίκη, επιλύεται με απόφαση
τριμελούς Επιτροπής του αρμόδιου για την επίλυση
των υπαλληλικών διαφορών Τμήματος του Συμβουλίου
της Επικρατείας.
2. Η Επιτροπή της προηγούμενης παραγράφου συγκροτείται
από τον πρόεδρο του προαναφερόμενου
Τμήματος και αποτελείται από τον ίδιο ή τον αναπληρωτή
του και δύο συμβούλους του ίδιου Τμήματος, από
τους οποίους ο ένας ορίζεται ως εισηγητής.
3. Η Επιτροπή επιλαμβάνεται ύστερα από ερώτημα
του δικαστηρίου ή της δημόσιας αρχής, ενώπιον των
οποίων έχει ανακύψει το σχετικό ζήτημα ή ύστερα από
σχετική αίτηση του ενδιαφερομένου.
4. Η αίτηση του ενδιαφερομένου κοινοποιείται με μέριμνα
του ίδιου προς την υπηρεσία του και τις τυχόν
άλλες εμπλεκόμενες δημόσιες αρχές. Τα ερωτήματα
που υποβάλλονται εκ μέρους δικαστηρίου ή δημόσιας
αρχής κοινοποιούνται, με μέριμνα τους, στον ενδιαφερόμενο
και στις αρχές του προηγούμενου εδαφίου.
Ο ενδιαφερόμενος και οι δημόσιες αρχές μπορούν να
υποβάλουν στην Επιτροπή υπόμνημα εντός δέκα (10)
ημερών από την κοινοποίηση σε αυτούς του σχετικού
ερωτήματος ή αίτησης.
5. Η απόφαση της Επιτροπής εκδίδεται εντός είκοσι
(20) ημερών από τις κατά την παρ. 4 του παρόντος
άρθρου, κοινοποιήσεις.

  ΜΕΡΟΣ Α΄
ΠΡΟΫΠΟΘΕΣΕΙΣ ΔΙΟΡΙΣΜΟΥ

ΚΕΦΑΛΑΙΟ Α΄
ΠΡΟΣΟΝΤΑ ΚΑΙ ΚΩΛΥΜΑΤΑ ΔΙΟΡΙΣΜΟΥ

Άρθρο 4
Ιθαγένεια
1. Ως υπάλληλοι διορίζονται μόνο Έλληνες και Ελληνίδες
πολίτες.
2. Οι πολίτες των κρατώνμελών της Ευρωπαϊκής Ένωσης
επιτρέπεται να διορίζονται σε θέσεις οι οποίες
δεν εμπίπτουν στην εξαίρεση της παρ. 4 του άρθρου
39 Συνθ. Ε.Κ., σύμφωνα με τα προβλεπόμενα γι’ αυτούς
σε ειδικό νόμο.
3. Ο διορισμός αλλοδαπών πολιτών των κρατών, που
δεν είναι μέλη της Ευρωπαϊκής Ένωσης, επιτρέπεται
μόνο στις προβλεπόμενες από ειδικούς νόμους περιπτώσεις.
4. Όσοι αποκτούν την ελληνική ιθαγένεια με πολιτογράφηση
δεν μπορούν να διορισθούν ως υπάλληλοι πριν
από τη συμπλήρωση ενός (1) έτους από την απόκτηση
της.

Άρθρο 5
Μη εκπλήρωση στρατιωτικών υποχρεώσεων
Δεν διορίζονται υπάλληλοι:
α) όσοι δεν έχουν εκπληρώσει τις στρατιωτικές τους
υποχρεώσεις ή δεν έχουν απαλλαγεί νόμιμα από αυτές,
β) όσοι έχουν αναγνωρισθεί ως αντιρρησίες συνείδησης
και δεν έχουν εκπληρώσει, σύμφωνα με τις ειδικές
διατάξεις της στρατολογικής νομοθεσίας, άοπλη θητεία
ή εναλλακτική πολιτική κοινωνική υπηρεσία.

Άρθρο 6
Ηλικία διορισμού
1. Το κατώτατο όριο ηλικίας διορισμού, κατά κατηγορία,
ορίζεται ως ακολούθως: Για τις κατηγορίες Π Ε, ΤΕ
και ΔΕ το 21ο έτος της ηλικίας. Για την κατηγορία ΥΕ
το 20ό έτος της ηλικίας.
2. Ανώτατα όρια ηλικίας διορισμού μπορεί να καθορίζονται
με την οικεία προκήρυξη μετά από γνώμη του
οικείου φορέα και απόφαση του Υπουργού Εσωτερικών,
Δημόσιας Διοίκησης και Αποκέντρωσης, εφόσον
απαιτούνται από τη φύση και τις ιδιαιτερότητες των
καθηκόντων των προς πλήρωση θέσεων. Η παρούσα
διάταξη δεν εφαρμόζεται στους μετακλητούς και επί
θητεία υπαλλήλους του Δημοσίου και των νομικών προσώπων
δημοσίου δικαίου.
3. Παρεκκλίσεις από το κατώτατο όριο ηλικίας της
παρ.1 του παρόντος άρθρου μπορεί να καθορίζεται μόνο
για εξαιρετικούς υπηρεσιακούς λόγους με προεδρικά
διατάγματα, που εκδίδονται με πρόταση του Υπουργού
Εσωτερικών, Δημόσιας Διοίκησης και Αποκέντρωσης και
του κατά περίπτωση αρμόδιου Υπουργού, ύστερα από
γνώμη της Α.Δ.Ε.Δ.Υ.
4. Για τη συμπλήρωση των προβλεπόμενων από τις
παραγράφους 1 και 2 κατώτατων και ανώτατων ορίων
ηλικίας για διορισμό, ως ημέρα γέννησης θεωρείται η
1η Ιανουαρίου του έτους γέννησης για το κατώτατο
όριο και η 31η Δεκεμβρίου του αντίστοιχου έτους για
το ανώτατο.
5. Η ηλικία αποδεικνύεται από το δελτίο αστυνομικής
ταυτότητας και, σε περίπτωση αμφισβήτησης, από τη
ληξιαρχική πράξη γέννησης που έχει συνταχθεί εντός
ενενήντα (90) ημερών από τη γέννηση. Αν δεν υπάρχει
τέτοια πράξη, η ηλικία αποδεικνύεται από τα μητρώα
αρρένων για τους άνδρες και από το γενικό μητρώο
δημοτών (δημοτολόγιο) για τις γυναίκες.
6. Εάν υπάρχουν περισσότερες εγγραφές στο οικείο
μητρώο, επικρατεί η πρώτη εγγραφή.
7. Βεβαίωση της ηλικίας ή διόρθωση της εγγραφής
με οποιονδήποτε άλλο τρόπο ουδέποτε λαμβάνεται
υπόψη.
8. Διατάξεις που προβλέπουν κατώτατα όρια ηλικίας
διορισμού μικρότερα από τα οριζόμενα στην παράγραφο
1 του άρθρου αυτού εξακολουθούν να ισχύουν.

Άρθρο 7
Υγεία
1. Υπάλληλοι διορίζονται όσοι έχουν την υγεία που
τους επιτρέπει την εκτέλεση των καθηκόντων της αντίστοιχης
θέσης. Η έλλειψη φυσικών σωματικών δεξιοτήτων
δεν εμποδίζει το διορισμό, εφόσον ο υπάλληλος, με
την κατάλληλη και δικαιολογημένη τεχνική υποστήριξη,
μπορεί να ασκήσει τα καθήκοντα της αντίστοιχης θέσης.
Ειδικές διατάξεις για το διορισμό ατόμων με αναπηρία
δεν θίγονται.
2. Η υγεία των υποψήφιων υπαλλήλων να ασκήσουν
τα καθήκοντα της αντίστοιχης θέσης, πιστοποιείται
με γνωματεύσεις (α) παθολόγου ή γενικού ιατρού και
(β) ψυχιάτρου, είτε του δημοσίου είτε ιδιωτών, με βάση
παραπεμπτικό έγγραφο, στο οποίο περιγράφονται από
την υπηρεσία τα καθήκοντα της θέσης που πρόκειται
να καταληφθεί.

Άρθρο 8
Ποινική καταδίκη, στερητική ή επικουρική
δικαστική συμπαράσταση
1. Δεν διορίζονται υπάλληλοι:
α) Όσοι καταδικάσθηκαν για κακούργημα και σε
οποιαδήποτε ποινή για κλοπή, υπεξαίρεση (κοινή και
στην υπηρεσία), απάτη, εκβίαση, πλαστογραφία, απιστία
δικηγόρου, δωροδοκία, καταπίεση, απιστία περί
την υπηρεσία, παράβαση καθήκοντος, καθ΄ υποτροπή
συκοφαντική δυσφήμηση, καθώς και για οποιοδήποτε
έγκλημα κατά της γενετήσιας ελευθερίας ή έγκλημα
οικονομικής εκμετάλλευσης της γενετήσιας ζωής.
β) Οι υπόδικοι που έχουν παραπεμφθεί με τελεσίδικο
βούλευμα για κακούργημα ή για πλημμέλημα της περίπτωσης
α΄, έστω και αν το αδίκημα έχει παραγραφεί.
γ) Όσοι, λόγω καταδίκης, έχουν στερηθεί τα πολιτικά
τους δικαιώματα και για όσο χρόνο διαρκεί η στέρηση
αυτή.
δ) Όσοι τελούν υπό στερητική δικαστική συμπαράσταση
(πλήρη ή μερική), υπό επικουρική δικαστική συμπαράσταση
(πλήρη ή μερική) και υπό τις δύο αυτές
καταστάσεις.
2. Η ανικανότητα προς διορισμό αίρεται μόνο με την
έκδοση του κατά το άρθρο 47 παρ.1 του Συντάγματος
διατάγματος που αίρει τις συνέπειες της ποινής.

Άρθρο 9
Απόλυση από άλλη θέση για πειθαρχικούς λόγους
Δεν διορίζονται υπάλληλοι όσοι απολύθηκαν από θέση
δημόσιας υπηρεσίας ή Ο.Τ.Α. ή άλλου νομικού προσώπου
του δημόσιου τομέα, λόγω επιβολής της πειθαρχικής
ποινής της οριστικής παύσης ή λόγω καταγγελίας της
σύμβασης εργασίας για σπουδαίο λόγο, οφειλόμενο σε
υπαιτιότητα του εργαζομένου, αν δεν παρέλθει πενταετία
από την απόλυση.

Άρθρο 10
Χρόνος συνδρομής προϋποθέσεων διορισμού
1. Οι υποψήφιοι υπάλληλοι πρέπει να έχουν τα προσόντα
του διορισμού τόσο κατά το χρόνο λήξης της
προθεσμίας υποβολής αιτήσεων όσο και κατά το χρόνο
του διορισμού. Το ανώτατο όριο της ηλικίας διορισμού,
όπου υπάρχει, πρέπει να συντρέχει κατά το πρώτο,
σύμφωνα με τα ανωτέρω, χρονικό σημείο.
2. Οι διατάξεις του πρώτου εδαφίου της παρ. 1 του
παρόντος άρθρου ισχύουν και για τα κωλύματα διορισμού.
ΚΕΦΑΛΑΙΟ Β΄
ΠΛΗΡΩΣΗ ΘΕΣΕΩΝ

Άρθρο 11
Προγραμματισμός πλήρωσης θέσεων
1. Οι δημόσιες υπηρεσίες και τα νομικά πρόσωπα δημοσίου
δικαίου προγραμματίζουν σε ετήσια βάση τις
ανάγκες τους σε τακτικό προσωπικό, υποχρεωτικώς
μετά από γνώμη της οικείας συνδικαλιστικής οργάνωσης.
2. Το Υπουργείο Εσωτερικών, Δημόσιας Διοίκησης και
Αποκέντρωσης, στο πλαίσιο της γενικότερης κυβερνητικής
πολιτικής, συντονίζει τον προγραμματισμό του
ανθρώπινου δυναμικού, ανάλογα με τις πραγματικές
ανάγκες των υπηρεσιών.

Άρθρο 12
Τρόπος πλήρωσης θέσεων
1. Η πλήρωση των θέσεων διέπεται από τις αρχές
της ίσης ευκαιρίας συμμετοχής, της αξιοκρατίας, της
αντικειμενικότητας, της κοινωνικής αλληλεγγύης, της
διαφάνειας και της δημοσιότητας.
2. Η πλήρωση των θέσεων γίνεται με δημόσιο διαγωνισμό,
γραπτό και, κατ’ εξαίρεση, προφορικό ή με
σειρά προτεραιότητας, βάσει σαφώς καθορισμένων και
αντικειμενικών κριτηρίων, σύμφωνα με τις αρχές του
άρθρου 1 του παρόντος και όπως ορίζει ο νόμος.
3. Ειδικές διατάξεις που ρυθμίζουν κατ’ εξαίρεση διορισμό
χωρίς την τήρηση των διατάξεων της παρ. 2
εξακολουθούν να ισχύουν.

Άρθρο 13
Αρμόδιο όργανο
1. Οι διαδικασίες διορισμού τελούν υπό τον έλεγχο
ανεξάρτητης διοικητικής αρχής ή διενεργούνται από
αυτήν.
2. Κατά των πράξεων της ανεξάρτητης αυτής αρχής
επιτρέπεται στον αρμόδιο Υπουργό η άσκηση αίτησης
ακυρώσεως ενώπιον του αρμόδιου διοικητικού δικαστηρίου.

Άρθρο 14
Προκήρυξη πλήρωσης θέσεων
1. Κάθε διαδικασία διορισμού προϋποθέτει προηγούμενη
προκήρυξη, η οποία δημοσιεύεται υποχρεωτικά σε
ειδικό τεύχος της Εφημερίδας της Κυβερνήσεως. Για
την εξασφάλιση της ευρύτερης δυνατής πληροφόρησης
των υποψηφίων, περίληψη της προκήρυξης δημοσιεύεται
δια του τύπου και ανακοινώνεται με άλλα μέσα μαζικής
ενημέρωσης, σύμφωνα με τα οριζόμενα στο νόμο για
τις προσλήψεις, όπως εκάστοτε αυτός ισχύει.
2. Δεν επιτρέπεται η προκήρυξη χωρίς προηγούμενη
έγκριση για την πλήρωση των θέσεων από το εκάστοτε
αρμόδιο κυβερνητικό όργανο, εφόσον απαιτείται, καθώς
και βεβαίωση ύπαρξης των σχετικών πιστώσεων.
3. Ειδικές διατάξεις που προβλέπουν κατ’ εξαίρεση
πλήρωση κενής θέσης χωρίς την πρόβλεψη σχετικής
προκήρυξης εξακολουθούν να ισχύουν.
ΚΕΦΑΛΑΙΟ Γ΄
ΔΙΟΡΙΣΜΟΣ

Άρθρο 15
Υποχρέωση διορισμού
Οι επιτυχόντες που περιλαμβάνονται στον πίνακα διοριστέων
διορίζονται υποχρεωτικά μέσα σε τριάντα (30)
ημέρες από τη λήξη της προθεσμίας υποβολής των
δικαιολογητικών και το αργότερο μέσα σε τέσσερις (4)
μήνες από την έκδοση των πινάκων διοριστέων.

Άρθρο 16
Αρμοδιότητα έκδοσης και τύπος πράξης διορισμού
1. Οι δημόσιοι υπάλληλοι διορίζονται με απόφαση του
οικείου Υπουργού, εκτός αν ορίζεται διαφορετικά από
το νόμο.
2. Οι υπάλληλοι των νομικών προσώπων δημοσίου
δικαίου διορίζονται με απόφαση του ανώτατου μονομελούς
οργάνου διοίκησης του και, αν δεν υπάρχει,
του προέδρου του συλλογικού οργάνου διοίκησης του
νομικού προσώπου.

Άρθρο 17
Δημοσίευση και κοινοποίηση πράξης διορισμού
1. Περίληψη της πράξης διορισμού δημοσιεύεται στην
Εφημερίδα της Κυβερνήσεως και κοινοποιείται στον
διοριζόμενο το αργότερο εντός τριάντα (30) ημερών
από τη δημοσίευση.
2. Η κοινοποίηση στον διοριζόμενο γίνεται με έγγραφο
της οικείας αρχής, στο οποίο αναγράφεται ο αριθμός
του Φύλλου της Εφημερίδας της Κυβερνήσεως όπου
δημοσιεύθηκε η περίληψη της πράξης διορισμού και
το οποίο επιδίδεται επί αποδείξει στην κατοικία του
είτε στον ίδιο είτε σε πρόσωπο που συνοικεί με αυτόν.
Με το έγγραφο αυτό τάσσεται και εύλογη προθεσμία
τριάντα (30) το πολύ ημερών για ορκωμοσία του διοριζομένου
και ανάληψη υπηρεσίας. Αν δεν καθορίζεται
τέτοια προθεσμία, θεωρείται ότι έχει ταχθεί προθεσμία
τριάντα (30) ημερών. Η προθεσμία αυτή μπορεί
να παραταθεί έως έξι (6) μήνες, μόνο μία φορά, για
εξαιρετικούς λόγους.
3. Αν παρέλθει άπρακτη η προθεσμία της παρ. 1, η
πράξη διορισμού θεωρείται ότι έχει κοινοποιηθεί την
τριακοστή ημέρα από τη δημοσίευση και από την ημέρα
αυτή αρχίζει η προθεσμία για ορκωμοσία του διοριζομένου
και ανάληψη υπηρεσίας.

Άρθρο 18
Κατάρτιση υπαλληλικής σχέσης
1. Η υπαλληλική σχέση καταρτίζεται με το διορισμό
και την αποδοχή του.
2. Η αποδοχή δηλώνεται με την ορκωμοσία.

Άρθρο 19
Ορκωμοσία  Ανάληψη υπηρεσίας
1. Ο όρκος δίνεται ενώπιον του οργάνου που έχει εκδώσει
την πράξη διορισμού ή του οργάνου που ορίζεται
στο έγγραφο της κοινοποίησης. Ο όρκος έχει ως εξής:
«Ορκίζομαι να φυλάττω πίστη στην πατρίδα, υπακοή
στο Σύνταγμα και τους νόμους και να εκπληρώνω τιμίως
και ευσυνειδήτως τα καθήκοντα μου.» Ο όρκος των
αλλοδαπών έχει ως εξής: «Ορκίζομαι να φυλάττω πίστη
στην Ελλάδα, υπακοή στο Σύνταγμα και τους νόμους
της και να εκπληρώνω τιμίως και ευσυνειδήτως τα καθήκοντα
μου.» Όσοι δηλώνουν ότι δεν πρεσβεύουν καμιά
θρησκεία ή πρεσβεύουν θρησκεία που δεν επιτρέπει τον
όρκο, παρέχουν, αντί όρκου, την ακόλουθη διαβεβαίωση:
«Δηλώνω, επικαλούμενος την τιμή και τη συνείδηση
μου, ότι θα φυλάττω πίστη στην Ελλάδα, υπακοή στο
Σύνταγμα και τους νόμους και ότι θα εκπληρώνω τιμίως
και ευσυνειδήτως τα καθήκοντα μου.»
2. Η ορκωμοσία βεβαιώνεται με πρωτόκολλο, που χρονολογείται
και υπογράφεται από τον ορκιζόμενο και
το όργανο ενώπιον του οποίου ορκίζεται. Η ανάληψη
καθηκόντων πιστοποιείται με έκθεση, που υπογράφεται
από τον προϊστάμενο της οικείας υπηρεσίας και τον
υπάλληλο. Η έκθεση φέρει αριθμό πρωτοκόλλου της
χρονολογίας ανάληψης καθηκόντων.
3. Αφετηρία υπολογισμού του χρόνου υπηρεσίας των
υπαλλήλων αποτελεί η χρονολογία δημοσίευσης στο
Φύλλο της Εφημερίδας της Κυβερνήσεως της πράξης
διορισμού, με την προϋπόθεση ότι η ανάληψη υπηρεσίας
γίνεται μέσα σε ένα (1) μήνα από την κοινοποίηση
της πράξης διορισμού, αλλιώς η ημερομηνία ανάληψης
υπηρεσίας.

Άρθρο 20
Ανάκληση διορισμού
1. Η πράξη διορισμού ανακαλείται υποχρεωτικά, εάν
ο διοριζόμενος δεν αποδέχτηκε το διορισμό ρητώς ή
σιωπηρώς ή δεν εκπλήρωσε άλλες νόμιμες πρόσθετες
υποχρεώσεις πριν από την ανάληψη υπηρεσίας.
2. Η πράξη διορισμού, που έγινε κατά παράβαση νόμου,
ανακαλείται εντός διετίας από τη δημοσίευσή της.
Μετά την παρέλευση της προθεσμίας αυτής η πράξη
διορισμού ανακαλείται, εάν αυτός που διορίστηκε προκάλεσε
δολίως ή υποβοήθησε την παρανομία ή εάν ο
διορισμός του έγινε κατά παράβαση των άρθρων 4 και
8 του παρόντος Κώδικα.
3. Ο υπάλληλος, του οποίου η πράξη διορισμού ανακλήθηκε
κατά την προηγούμενη παράγραφο, υπέχει τις
ευθύνες των δημοσίων υπαλλήλων για το χρόνο κατά
τον οποίο άσκησε τα καθήκοντα του και οι πράξεις του
είναι έγκυρες.
4. Οι διατάξεις της παρ. 2 για απαγόρευση ανάκλησης
της πράξης διορισμού μετά την πάροδο διετίας
δεν εφαρμόζονται, όταν η πράξη διορισμού ακυρώνεται
δικαστικώς.

Άρθρο 21
Αναδιορισμός
1. Ο υπάλληλος, που απολύθηκε λόγω σωματικής ή
πνευματικής ανικανότητας, αναδιορίζεται μέσα σε μία
(1) πενταετία από την απόλυση, εφόσον: α) είχε τουλάχιστον
τριετή ευδόκιμη υπηρεσία, β) υπέβαλε αίτηση αναδιορισμού
μέσα σε αποκλειστική προθεσμία πέντε (5)
ετών από την απόλυση, γ) έχει όλα τα τυπικά προσόντα,
εκτός από την ηλικία, που απαιτούνται για την κατάληψη
της θέσης κατά το χρόνο του αναδιορισμού.
2. Ο υπάλληλος αναδιορίζεται μετά από γνωμοδότηση
της οικείας υγειονομικής επιτροπής, με την οποία διαπιστώνεται
ότι αποκαταστάθηκε η σωματική ή πνευματική
του ικανότητα, σε βαθμό που του επιτρέπει να ασκεί
τα καθήκοντα του. Ο υπάλληλος παραπέμπεται στην
επιτροπή μέσα σε προθεσμία ενός (1) μηνός από την
ημερομηνία υποβολής της αίτησης αναδιορισμού.
3. Για τον αναδιορισμό αποφασίζει το υπηρεσιακό
συμβούλιο. Ο υπάλληλος αναδιορίζεται με το βαθμό
που έφερε κατά το χρόνο της απόλυσης του. Στην
περίπτωση που δεν υπάρχει κατά το χρόνο του αναδιορισμού
κενή θέση, συνιστάται προσωποπαγής θέση
με την απόφαση αναδιορισμού. Ο αναδιοριζόμενος σε
προσωποπαγή θέση καταλαμβάνει την πρώτη θέση που
κενούται στον οικείο κλάδο και βαθμό.
4. Οι διατάξεις των άρθρων 16 έως και 20 που αναφέρονται
στο διορισμό ισχύουν και για τον αναδιορισμό.

Άρθρο 22
Βαθμός διοριζομένου
1. Ο διοριζόμενος εισέρχεται στην υπηρεσία με τον εισαγωγικό
βαθμό που προβλέπεται στον οικείο κλάδο.
2. Κατ’ εξαίρεση, επιτρέπεται ο διορισμός, σε βαθμό
ανώτερο του εισαγωγικού, προσώπων τα οποία έχουν
αυξημένα τυπικά και ουσιαστικά προσόντα, εφόσον αυτό
προβλέπεται από ειδικές διατάξεις.

Άρθρο 23
Προσωπικό μητρώο του υπαλλήλου
1. Το προσωπικό μητρώο συγκροτείται μετά το διορισμό
του υπαλλήλου και περιλαμβάνει όλα τα στοιχεία
τα οποία προσδιορίζουν την ατομική, οικογενειακή, περιουσιακή
και υπηρεσιακή του κατάσταση σύμφωνα με
την επόμενη παράγραφο.
2. Ειδικότερα το προσωπικό μητρώο περιλαμβάνει:
α) Τα στοιχεία της ταυτότητας του υπαλλήλου, τα
στοιχεία συζύγου και των παιδιών του, καθώς και τη
δήλωση περιουσιακής κατάστασης του άρθρου 28 του
παρόντος. Τα στοιχεία αυτά γνωστοποιούνται από τον
υπάλληλο με υπεύθυνη δήλωση που υποβάλλει στην
υπηρεσία του κατά το διορισμό του. Με τον ίδιο τρόπο
δηλώνεται υποχρεωτικά κάθε ουσιώδης μεταβολή των
στοιχείων αυτών.
β) Τους τίτλους σπουδών ή άλλα τυπικά προσόντα.
γ) Αποφάσεις, έγγραφα ή άλλα στοιχεία που αναφέρονται
στην υπηρεσιακή γενικά κατάσταση και δραστηριότητα
του υπαλλήλου, στα οποία συμπεριλαμβάνονται
και οι εκθέσεις αξιολόγησης των ουσιαστικών
προσόντων.
δ) Κάθε άλλο στοιχείο που ο υπάλληλος καταθέτει ο
ίδιος στην υπηρεσία του ζητώντας να συμπεριληφθεί
στο προσωπικό του μητρώο, εφόσον σχετίζεται με τα
υπηρεσιακά του καθήκοντα και είναι πρόσφορο για την
αξιολόγηση του.
3. Κάθε υπάλληλος δικαιούται να λάβει γνώση του
προσωπικού μητρώου του.
4. Η αρμόδια υπηρεσία προσωπικού υποχρεούται να
τηρεί, να φυλάσσει και να ενημερώνει το προσωπικό
μητρώο του υπαλλήλου, σύμφωνα με τις διατάξεις των
προηγούμενων παραγράφων. Η παράλειψη των υπόχρεων
για εφαρμογή του προηγούμενου εδαφίου συνιστά
το παράπτωμα της περίπτωσης στ΄ της παραγράφου
1 του άρθρου 107.
5. Η αρμόδια υπηρεσία, σε περίπτωση μετάθεσης του
υπαλλήλου, συγκροτεί βοηθητικό προσωπικό μητρώο με
τα απαραίτητα στοιχεία, το οποίο τον συνοδεύει.
6. Το προσωπικό μητρώο του υπαλλήλου τίθεται υπόψη
του υπηρεσιακού συμβουλίου, καθώς και κάθε άλλου
οργάνου που είναι αρμόδιο για τη διενέργεια υπηρεσιακών
κρίσεων.
7. Με προεδρικό διάταγμα, που εκδίδεται μετά από
πρόταση του Υπουργού Εσωτερικών, Δημόσιας Διοίκησης
και Αποκέντρωσης, καθορίζονται ο τρόπος τήρησης
και ενημέρωσης του προσωπικού μητρώου, κύριου και
βοηθητικού, ο χρόνος περιοδικής καταστροφής των εκθέσεων
αξιολόγησης των ουσιαστικών προσόντων, η
μετά από αίτηση του υπαλλήλου αφαίρεση στοιχείων,
καθώς και η σχετική διαδικασία, όπως και κάθε άλλη
σχετική λεπτομέρεια.

  ΜΕΡΟΣ Β΄
ΥΠΟΧΡΕΩΣΕΙΣ  ΠΕΡΙΟΡΙΣΜΟΙ  ΚΩΛΥΜΑΤΑ
ΑΣΤΙΚΗ ΕΥΘΥΝΗ

ΚΕΦΑΛΑΙΟ Α΄
ΥΠΟΧΡΕΩΣΕΙΣ ΤΩΝ ΥΠΑΛΛΗΛΩΝ

Άρθρο 24
Πίστη στο Σύνταγμα
Ο υπάλληλος είναι εκτελεστής της θέλησης του
Κράτους, υπηρετεί μόνο το Λαό και οφείλει πίστη στο
Σύνταγμα και αφοσίωση στην Πατρίδα και τη Δημοκρατία.

Άρθρο 25
Νομιμότητα υπηρεσιακών ενεργειών
1. Ο υπάλληλος είναι υπεύθυνος για την εκτέλεση των
καθηκόντων του και τη νομιμότητα των υπηρεσιακών
του ενεργειών.
2. Ο υπάλληλος οφείλει να υπακούει στις διαταγές
των προϊσταμένων του. Όταν όμως εκτελεί διαταγή,
την οποία θεωρεί παράνομη, οφείλει, πριν την εκτέλεση,
να αναφέρει εγγράφως την αντίθετη γνώμη του και
να εκτελέσει τη διαταγή χωρίς υπαίτια καθυστέρηση.
Η διαταγή δεν προσκτάται νομιμότητα εκ του ότι ο
υπάλληλος οφείλει να υπακούσει σε αυτήν.
3. Αν η διαταγή είναι προδήλως αντισυνταγματική ή
παράνομη, ο υπάλληλος οφείλει να μην την εκτελέσει
και να το αναφέρει χωρίς αναβολή. Όταν σε διαταγή, η
οποία προδήλως αντίκειται σε διατάξεις νόμων ή κανονιστικών
πράξεων, διατυπώνονται επείγοντες και εξαιρετικοί
λόγοι γενικότερου συμφέροντος ή όταν, ύστερα
από άρνηση υπακοής σε πρώτη διαταγή που προδήλως
αντίκειται σε τέτοιες διατάξεις, ακολουθήσει δεύτερη
διαταγή που εκθέτει επείγοντες και εξαιρετικούς λόγους
γενικότερου συμφέροντος, ο υπάλληλος οφείλει
να εκτελέσει τη διαταγή και να αναφέρει συγχρόνως
στην προϊσταμένη αρχή εκείνου που τον διέταξε. Επί
νομικών προσώπων δημοσίου δικαίου, εφόσον εκείνος
που διέταξε είναι το διοικητικό συμβούλιο ή το ανώτατο
μονομελές όργανο διοίκησης, η αναφορά υποβάλλεται
στον εποπτεύοντα Υπουργό. Εάν εκείνος που διέταξε
είναι ο Υπουργός, η αναφορά υποβάλλεται στον Πρωθυπουργό.
4. Αν ο υπάλληλος έχει αντίθετη γνώμη για εντελλόμενη
ενέργεια, για την οποία είναι αναγκαία η προσυπογραφή
ή η θεώρηση του, οφείλει να τη διατυπώσει
εγγράφως για να απαλλαγεί από την ευθύνη. Εάν παραλείπει
την προσυπογραφή ή θεώρηση, θεωρείται ότι
προσυπέγραψε ή θεώρησε.
5. Οι προϊστάμενοι όλων των βαθμίδων οφείλουν να
προσυπογράφουν τα έγγραφα που ανήκουν στην αρμοδιότητα
τους και εκδίδονται με την υπογραφή του
προϊσταμένου τους. Αν διαφωνούν, οφείλουν να διατυπώσουν
εγγράφως τις τυχόν αντιρρήσεις τους. Αν παραλείψουν
να προσυπογράψουν το έγγραφο, θεωρείται
ότι το προσυπέγραψαν.
6. Ο υπάλληλος δεν έχει το δικαίωμα να αρνηθεί τη
σύνταξη, με κάθε μέσο, εγγράφου για θέμα της αρμοδιότητας
του, εφόσον διαταχθεί γι’ αυτό από οποιονδήποτε
από τους προϊσταμένους του. Αν διαφωνεί με
το περιεχόμενο του εγγράφου, εφαρμόζεται η παρ. 4
του παρόντος άρθρου.

Άρθρο 26
Εχεμύθεια
1. Ο υπάλληλος οφείλει να τηρεί εχεμύθεια για θέματα
που χαρακτηρίζονται ως απόρρητα από τις κείμενες
διατάξεις. Οφείλει επίσης να τηρεί εχεμύθεια σε κάθε
περίπτωση που αυτό επιβάλλεται από την κοινή πείρα
και λογική, για γεγονότα ή πληροφορίες των οποίων
λαμβάνει γνώση κατά την εκτέλεση των καθηκόντων
του ή επ’ ευκαιρία αυτών.
2. Η υποχρέωση εχεμύθειας δεν αντιτάσσεται στις
περιπτώσεις που προβλέπεται δικαίωμα των πολιτών
να λαμβάνουν γνώση των διοικητικών εγγράφων.
3. Μαρτυρία ή πραγματογνωμοσύνη για θέματα απόρρητα
επιτρέπεται μόνο με άδεια του οικείου Υπουργού.

Άρθρο 27
Συμπεριφορά υπαλλήλου
1. Ο υπάλληλος οφείλει να συμπεριφέρεται εντός και
εκτός της υπηρεσίας κατά τρόπο ώστε να καθίσταται
άξιος της κοινής εμπιστοσύνης.
2. Ο υπάλληλος οφείλει κατά την άσκηση των καθηκόντων
του να συμπεριφέρεται με ευπρέπεια στους
διοικούμενους και να τους εξυπηρετεί κατά τη διεκπεραίωση
των υποθέσεων τους.
3. Κατά την άσκηση των καθηκόντων του, ο υπάλληλος
δεν επιτρέπεται να κάνει διακρίσεις σε όφελος ή σε
βάρος των πολιτών, εξαιτίας των πολιτικών, των φιλοσοφικών
ή των θρησκευτικών τους πεποιθήσεων.

Άρθρο 28
Περιουσιακή κατάσταση
1. Ο υπάλληλος υποχρεούται να δηλώσει εγγράφως,
κατά το διορισμό του, την περιουσιακή κατάσταση του
ίδιου, συζύγου και παιδιών του, εφόσον συνοικούν με
αυτόν, καθώς και κάθε μεταγενέστερη ουσιώδη μεταβολή
της. Οι υπάλληλοι, εντός τριών (3) μηνών από την
τέλεση γάμου, υποχρεούνται να δηλώσουν την περιουσιακή
κατάσταση των συζύγων τους. Οποιαδήποτε
αγορά κινητών σημαντικής αξίας ή ακινήτων, από τον
υπάλληλο ή τα πρόσωπα του πρώτου εδαφίου, αιτιολογείται
υποχρεωτικά με την υποβαλλόμενη δήλωση. Αν
για την αγορά αυτή ο υπάλληλος επικαλείται οικονομική
ενίσχυση προσώπων άλλων από τα οριζόμενα στο
πρώτο εδάφιο, οφείλει να δηλώσει και την περιουσιακή
κατάσταση αυτών.
2. Κάθε δύο (2) χρόνια η αρμόδια υπηρεσία προσωπικού
υποχρεούται να ζητεί από τους υπαλλήλους να
υποβάλουν υπεύθυνη δήλωση για την ουσιώδη μεταβολή
ή μη της περιουσιακής τους κατάστασης.
3. Αν η μεταβολή της περιουσιακής κατάστασης του
υπαλλήλου είναι δυσανάλογη προς τις αποδοχές και την
εν γένει οικονομική του κατάσταση, η αρμόδια υπηρεσία
υποχρεούται να ενεργήσει έρευνα για την προέλευση
των πόρων του υπαλλήλου. Αν μετά την έρευνα αυτή
προκύψουν σοβαρές ενδείξεις ότι ο υπάλληλος απέκτησε
τους πόρους αυτούς κατά τρόπο που συνιστά ποινικό
αδίκημα ή πειθαρχικό παράπτωμα, ο αρμόδιος Υπουργός
προβαίνει στις απαραίτητες ενέργειες για την ποινική ή
πειθαρχική δίωξη αυτού. Προκειμένου για υπαλλήλους
νομικών προσώπων δημοσίου δικαίου τη δίωξη αυτή
ασκούν και τα όργανα που είναι αρμόδια για την παραπομπή
των υπαλλήλων στο υπηρεσιακό συμβούλιο.
4. Η δήλωση περιουσιακής κατάστασης συντάσσεται
σε ειδικό έντυπο το περιεχόμενο του οποίου καθορίζεται
με κοινή απόφαση των Υπουργών Εσωτερικών,
Δημόσιας Διοίκησης και Αποκέντρωσης και Οικονομίας
και Οικονομικών. Με την ίδια απόφαση μπορεί να οριστούν
δικαιολογητικά τα οποία πρέπει να αναγράφονται
ή να συνοδεύουν τις δηλώσεις. Τα στοιχεία που
περιλαμβάνονται στις ανωτέρω δηλώσεις αποτελούν
υποχρεωτικά αντικείμενο επεξεργασίας και διαβιβάζονται
σε ηλεκτρονική μορφή στη Γενική Γραμματεία Πληροφοριακών
Συστημάτων του Υπουργείου Οικονομίας
και Οικονομικών. Η Γενική Γραμματεία Πληροφοριακών
Συστημάτων τηρεί ειδικό μητρώο υπόχρεων και μεριμνά
για τη μηχανογραφική επεξεργασία των δηλώσεων και
την κατοχύρωση του απόρρητου χαρακτήρα των στοιχείων
που περιέχονται σε αυτές.
5. Ο έλεγχος των δηλώσεων περιουσιακής κατάστασης,
επιφυλασσομένων των διατάξεων της περίπτωσης
ε΄ της παρ. 2 του άρθρου 1 του ν. 3074/2002 (ΦΕΚ 296
Α΄) και της παρ. 4 του άρθρου 6 του ν. 3491/2006 (ΦΕΚ
207 Α΄), διενεργείται είτε αυτεπαγγέλτως είτε μετά από
αίτημα της υπηρεσίας του υπαλλήλου είτε μετά από
καταγγελία, από υπηρεσία του Υπουργείου Οικονομίας
και Οικονομικών, που καθορίζεται με κοινή απόφαση
των Υπουργών Εσωτερικών, Δημόσιας Διοίκησης και
Αποκέντρωσης και Οικονομίας και Οικονομικών.
6. Η υποβολή δήλωσης περιουσιακής κατάστασης
σύμφωνα με το άρθρο αυτό είναι ανεξάρτητη από την
υποβολή δήλωσης περιουσιακής κατάστασης που προβλέπεται
από ειδικές διατάξεις.

Άρθρο 29
Χρόνος παροχής εργασίας
1. Ο υπάλληλος παρέχει την εργασία του μέσα στον
οριζόμενο από τις κείμενες γενικές ή ειδικές διατάξεις
χρόνο.
2. Εφόσον έκτακτες και εξαιρετικές υπηρεσιακές ανάγκες
το επιβάλλουν, ο υπάλληλος οφείλει να εργαστεί
και πέρα από το χρόνο εργασίας ή σε μη εργάσιμες ημέρες.
Στην περίπτωση αυτή καταβάλλεται στον υπάλληλο
αποζημίωση σύμφωνα με τις ισχύουσες διατάξεις.

Άρθρο 30
Καθήκοντα υπαλλήλου
1. Ο υπάλληλος εκτελεί τα καθήκοντα του κλάδου ή
της ειδικότητας του.
2. Σε περιπτώσεις επιτακτικής υπηρεσιακής ανάγκης
που δεν μπορεί να καλυφθεί με άλλον τρόπο, επιτρέπεται
να ανατίθενται στον υπάλληλο καθήκοντα άλλου
κλάδου ή ειδικότητας. Σε όμοιες περιπτώσεις επιτρέπεται
να ανατίθενται στον υπάλληλο εργασίες συναφείς
με την ειδικότητα ή τα καθήκοντα του ή για τις οποίες
έχει την απαιτούμενη εμπειρία ή ειδίκευση.
3. Η κατά την προηγούμενη παράγραφο ανάθεση
επιτρέπεται για χρονικό διάστημα έως δύο (2) μηνών
με αιτιολογημένη απόφαση του οικείου προϊσταμένου.
Παράταση του ανωτέρω χρονικού διαστήματος έως έξι
(6) μήνες ακόμη επιτρέπεται μετά από αιτιολογημένη
γνώμη του υπηρεσιακού συμβουλίου.
ΚΕΦΑΛΑΙΟ Β΄
ΠΕΡΙΟΡΙΣΜΟΙ ΤΩΝ ΥΠΑΛΛΗΛΩΝ

Άρθρο 31
Άσκηση ιδιωτικού έργου με αμοιβή
1. Μετά από άδεια ο υπάλληλος μπορεί να ασκεί ιδιωτικό
έργο ή εργασία με αμοιβή, εφόσον συμβιβάζεται
με τα καθήκοντα της θέσης του και δεν παρεμποδίζει
την ομαλή εκτέλεση της υπηρεσίας του.
2. Η άδεια χορηγείται για συγκεκριμένο έργο ή εργασία
μετά από σύμφωνη αιτιολογημένη γνώμη του
υπηρεσιακού συμβουλίου και μπορεί να ανακαλείται
με τον ίδιο τρόπο. Η άδεια στους υπαλλήλους του Δημοσίου
χορηγείται από τον οικείο υπουργό και στους
υπαλλήλους των νομικών προσώπων δημοσίου δικαίου
από το ανώτατο μονομελές όργανο διοίκησης και αν
δεν υπάρχει τέτοιο όργανο, από τον πρόεδρο του συλλογικού
οργάνου διοίκησης.
3. Δεν επιτρέπεται στον υπάλληλο η κατ’ επάγγελμα
άσκηση εμπορίας.
4. Ειδικές απαγορευτικές διατάξεις διατηρούνται σε
ισχύ.

Άρθρο 32
Συμμετοχή σε εταιρείες
1. Ο υπάλληλος υποχρεούται να δηλώνει στην υπηρεσία
του τη συμμετοχή του σε νομικά πρόσωπα ιδιωτικού
δικαίου οποιασδήποτε μορφής, εκτός των σωματείων
και των κοινωφελών ιδρυμάτων.
2. Απαγορεύεται ο υπάλληλος να μετέχει σε οποιαδήποτε
εμπορική εταιρεία προσωπική, περιορισμένης
ευθύνης ή κοινοπραξία ή να είναι διευθύνων ή εντεταλμένος
σύμβουλος ανώνυμης εταιρείας ή διαχειριστής
οποιασδήποτε εμπορικής εταιρείας. Μετά από άδεια ο
υπάλληλος μπορεί να μετέχει στη διοίκηση ανώνυμης
εταιρείας ή γεωργικού συνεταιρισμού με την επιφύλαξη
του προηγούμενου εδαφίου. Η άδεια χορηγείται με τις
προϋποθέσεις και τη διαδικασία των παραγράφων 1 και
2 του άρθρου 31 του παρόντος.
3. Απαγορεύεται η απόκτηση από υπάλληλο, σύζυγο
του ή ανήλικα τέκνα τους μετοχών ανωνύμων εταιρειών
που υπάγονται στον ειδικό έλεγχο της υπηρεσίας του.
Ο υπάλληλος που κατά το διορισμό ο ίδιος ή σύζυγος
του ή ανήλικα τέκνα του κατέχουν μετοχές ανωνύμων
εταιρειών οι οποίες εμπίπτουν στην απαγόρευση του
προηγούμενου εδαφίου ή τις αποκτά κατά τη διάρκεια
της υπηρεσίας του, λόγω κληρονομιάς, υποχρεούται να
υποβάλει σχετική δήλωση στην υπηρεσία του και εντός
ενός έτους είτε να τις μεταβιβάσει είτε να ζητήσει τη
μετακίνηση του σε άλλη αρχή της υπηρεσίας του ή
τη μετάταξη του σε άλλη δημόσια υπηρεσία ή νομικό
πρόσωπο δημοσίου δικαίου. Η μετακίνηση ή μετάταξη
είναι υποχρεωτική για την υπηρεσία του και διενεργείται
σύμφωνα με τις διατάξεις των άρθρων 66 και
74 του παρόντος. Κατά το διάστημα που μεσολαβεί
μέχρι τη μεταβίβαση των μετοχών ή την ολοκλήρωση
της μετάταξης του, ο υπάλληλος εμπίπτει στο κώλυμα
συμφέροντος του άρθρου 36 του παρόντος.
4. Διατηρούνται σε ισχύ ειδικές διατάξεις που αναφέρονται
σε νομικά πρόσωπα ιδιωτικού δικαίου της παρ.
2 του παρόντος άρθρου και θεσπίζουν πρόσθετους περιορισμούς
για τους υπαλλήλους.
5. Επιτρέπεται η συμμετοχή υπαλλήλων με την υπηρεσιακή
τους ιδιότητα σε συνεταιρισμούς ή στη διοίκηση
ανωνύμων εταιρειών ή εταιρειών περιορισμένης ευθύνης,
οι οποίες ελέγχονται από το Δημόσιο, τα νομικά
πρόσωπα δημοσίου δικαίου, τους Ο.Τ.Α. και τις δημόσιες
επιχειρήσεις, όταν τούτο προβλέπεται από ειδικές
διατάξεις.
ΚΕΦΑΛΑΙΟ Γ΄
ΑΣΥΜΒΙΒΑΣΤΑ ΕΡΓΑ Ή ΙΔΙΟΤΗΤΕΣ

Άρθρο 33
Έργα ασυμβίβαστα με το βουλευτικό αξίωμα
Απαγορεύεται στους υπαλλήλους η άσκηση έργων
ασυμβίβαστων, κατά τις κείμενες διατάξεις, με το βουλευτικό
αξίωμα, με την επιφύλαξη των διατάξεων της
παρ. 5 του άρθρου 32 του παρόντος.

Άρθρο 34
Δικηγορική ιδιότητα
Η ιδιότητα του δημοσίου υπαλλήλου είναι ασυμβίβαστη
προς την ιδιότητα του δικηγόρου, εκτός αν ειδικές
διατάξεις ορίζουν διαφορετικά.

Άρθρο 35
Κατοχή δεύτερης θέσης
1. Απαγορεύεται ο διορισμός υπαλλήλου, με οποιαδήποτε
σχέση, σε δεύτερη θέση: α) δημοσίων υπηρεσιών,
β) νομικών προσώπων δημοσίου δικαίου, γ)
Ο.Τ.Α., συμπεριλαμβανομένων και των ενώσεων αυτών,
δ) δημοσίων επιχειρήσεων και δημοσίων οργανισμών,
ε) νομικών προσώπων ιδιωτικού δικαίου, που ανήκουν
στο κράτος ή επιχορηγούνται τακτικώς, σύμφωνα με τις
κείμενες διατάξεις, από κρατικούς πόρους κατά 50%
τουλάχιστον του ετήσιου προϋπολογισμού τους ή το
κράτος κατέχει το 51% τουλάχιστον του μετοχικού τους
κεφαλαίου και
στ) νομικών προσώπων ιδιωτικού δικαίου, που ανήκουν
στα υπό στοιχεία β΄, γ΄, δ΄ και ε΄ νομικά πρόσωπα ή
επιχορηγούνται από αυτά τακτικώς, κατά 50% τουλάχιστον
του ετήσιου προϋπολογισμού τους, σύμφωνα με
τις κείμενες διατάξεις ή κατά τα οικεία καταστατικά
ή που τα ανωτέρω νομικά πρόσωπα κατέχουν το 51%
τουλάχιστον του μετοχικού τους κεφαλαίου.
2. Διατάξεις ειδικών νόμων που επιτρέπουν το διορισμό
σε δεύτερη θέση εξακολουθούν να ισχύουν.
3. Υπάλληλος που κατά παράβαση των διατάξεων των
παραπάνω παραγράφων διορίζεται σε δεύτερη θέση και
αποδέχεται το διορισμό του θεωρείται ότι παραιτείται
αυτοδίκαια από την πρώτη θέση.
ΚΕΦΑΛΑΙΟ Δ΄
ΚΩΛΥΜΑΤΑ

Άρθρο 36
Κώλυμα συμφέροντος
1. Ο υπάλληλος δεν επιτρέπεται είτε ατομικώς είτε ως
μέλος συλλογικού οργάνου να αναλαμβάνει την επίλυση
ζητήματος ή να συμπράττει στην έκδοση πράξεων, εάν
ο ίδιος ή σύζυγος του ή συγγενής του εξ αίματος ή εξ
αγχιστείας έως και τον τρίτο βαθμό ή πρόσωπο με το
οποίο τελεί σε σχέση ιδιαίτερης φιλίας ή έχθρας έχει
πρόδηλο συμφέρον στην έκβαση της υπόθεσης.
2. Η παράβαση της διάταξης της προηγούμενης παραγράφου
αποτελεί λόγο ακυρώσεως της σχετικής
διοικητικής πράξης.
3. Υπάλληλοι που είναι σύζυγοι ή συγγενείς μεταξύ
τους έως και τον τρίτο βαθμό εξ αίματος ή εξ αγχιστείας
δεν επιτρέπεται να είναι μέλη του ίδιου συλλογικού
οργάνου.
4. Ο υπάλληλος υποχρεούται να ζητήσει την εξαίρεση
του από κάθε ενέργεια των παραγράφων 1 και 3 του
παρόντος άρθρου, όταν ο ίδιος έχει κώλυμα.

Άρθρο 37
Κώλυμα εντοπιότητας
1. Με προεδρικά διατάγματα, που εκδίδονται με πρόταση
του Υπουργού Εσωτερικών, Δημόσιας Διοίκησης
και Αποκέντρωσης και του κατά περίπτωση αρμόδιου
Υπουργού, ύστερα από γνώμη της οικείας συνδικαλιστικής
οργάνωσης, είναι δυνατόν να ορίζεται ότι οι προϊστάμενοι
των υπηρεσιών δεν μπορούν να υπηρετούν
στον τόπο καταγωγής των ίδιων ή των συζύγων τους.
Αν δεν υπάρχει συνδικαλιστική οργάνωση ζητείται η
γνώμη της Α.Δ.Ε.Δ.Υ.
2. Η προηγούμενη παράγραφος δεν έχει εφαρμογή
για την περιφέρεια τέως διοικήσεως πρωτευούσης και
την περιφέρεια του Δήμου Θεσσαλονίκης και των όμορων
δήμων, καθώς και σε δήμους ή κοινότητες άγονων,
προβληματικών ή νησιωτικών περιοχών με πληθυσμό
μέχρι 3.000 κατοίκους.
ΚΕΦΑΛΑΙΟ Ε΄
ΑΣΤΙΚΗ ΕΥΘΥΝΗ

Άρθρο 38
Αστική ευθύνη
1. Ο υπάλληλος ευθύνεται έναντι του Δημοσίου για
κάθε ζημιά την οποία προξένησε σε αυτό από δόλο ή
βαρεία αμέλεια κατά την εκτέλεση των καθηκόντων του.
Ο υπάλληλος ευθύνεται επίσης για την αποζημίωση την
οποία κατέβαλε το Δημόσιο σε τρίτους για παράνομες
πράξεις ή παραλείψεις του κατά την εκτέλεση των καθηκόντων
του, εφόσον οφείλονται σε δόλο ή βαρεία
αμέλεια. Ο υπάλληλος δεν ευθύνεται έναντι των τρίτων
για τις ανωτέρω πράξεις ή παραλείψεις του.
2. Σε περίπτωση δόλου του υπαλλήλου, αυτός παραπέμπεται
υποχρεωτικώς στο Ελεγκτικό Συνέδριο. Σε
περίπτωση βαρείας αμέλειας, αν ο υπάλληλος παραπεμφθεί,
το Ελεγκτικό Συνέδριο, εκτιμώντας τις ειδικές περιστάσεις,
μπορεί να καταλογίσει σε αυτόν μέρος μόνο
της ζημιάς που επήλθε στο Δημόσιο ή της αποζημίωσης
που το τελευταίο υποχρεώθηκε να καταβάλει.
3. Αν περισσότεροι υπάλληλοι προξένησαν από κοινού
ζημιά στο Δημόσιο, ευθύνονται εις ολόκληρον κατά τις
διατάξεις του Αστικού Δικαίου.
4. Η αξίωση του Δημοσίου κατά υπαλλήλων του για
αποζημίωση στις περιπτώσεις της παρ. 1 παραγράφεται
σε πέντε (5) έτη. Στην περίπτωση του πρώτου εδαφίου
της παρ. 1, η πενταετία αρχίζει αφότου το αρμόδιο
όργανο για την υποβολή της αίτησης καταλογισμού
έλαβε γνώση της ζημιάς και του λόγου αυτής, και στην
περίπτωση του δεύτερου εδαφίου, αφότου το Δημόσιο
κατέβαλε την αποζημίωση.
5. Η αστική ευθύνη των δημόσιων υπολόγων και των
διατακτών διέπεται από τις ειδικές γι’ αυτούς διατάξεις.
6. Ειδικές διατάξεις για την προσωπική αστική ευθύνη
των δημοσίων υπαλλήλων έναντι των τρίτων διατηρούνται
σε ισχύ.

  ΜΕΡΟΣ Γ΄
ΔΙΚΑΙΩΜΑΤΑ

ΚΕΦΑΛΑΙΟ Α΄
ΜΟΝΙΜΟΤΗΤΑ

Άρθρο 39
Δικαίωμα μονιμότητας  Εξαιρέσεις
1. Οι δημόσιοι υπάλληλοι και οι υπάλληλοι των νομικών
προσώπων δημοσίου δικαίου που κατέχουν οργανικές
θέσεις είναι μόνιμοι, εφόσον αυτές οι θέσεις
υπάρχουν.
2. Εξαιρούνται από τη μονιμότητα οι κατά την παρ. 5
του άρθρου 103 του Συντάγματος υπάλληλοι.
3. Μόνιμοι υπάλληλοι, οι οποίοι, σύμφωνα με ειδικές
διατάξεις, καταλαμβάνουν θέσεις υπαλλήλων της παρ.
2, διατηρούν τη μονιμότητά τους.

Άρθρο 40
Δοκιμαστική υπηρεσία  Μονιμοποίηση
1. Οι δημόσιοι υπάλληλοι και οι υπάλληλοι των νομικών
προσώπων δημοσίου δικαίου, που διορίζονται σε
οργανικές θέσεις, διανύουν δύο (2) έτη δοκιμαστικής
υπηρεσίας κατά τη διάρκεια της οποίας απολύονται για
λόγους που ανάγονται στην υπηρεσία τους μόνο μετά
από απόφαση του υπηρεσιακού συμβουλίου.
2. Οι δόκιμοι υπάλληλοι, κατά τη διάρκεια της δοκιμαστικής
υπηρεσίας τους, παρακολουθούν προγράμματα
εισαγωγικής εκπαίδευσης που οργανώνονται σύμφωνα
με όσα ορίζονται στο άρθρο 47 του παρόντος.
3. Με τη συμπλήρωση της διετούς δοκιμαστικής υπηρεσίας
οι υπάλληλοι μονιμοποιούνται αυτοδίκαια, με
εξαίρεση τους υπαλλήλους στους οποίους έχει επιβληθεί
πειθαρχική ποινή ή για τους οποίους υφίσταται πειθαρχική
εκκρεμότητα ή υπάρχει δυσμενής έκθεση αξιολόγησης
των ουσιαστικών προσόντων. Στις τελευταίες
αυτές περιπτώσεις για τη μονιμοποίηση ή μη αποφαίνεται
το υπηρεσιακό συμβούλιο εντός δύο (2) μηνών από
τη συμπλήρωση της δοκιμαστικής υπηρεσίας. Για την
αυτοδίκαιη μονιμοποίηση εκδίδεται διαπιστωτική πράξη
του οργάνου που είναι αρμόδιο για το διορισμό.
4. Κατά της απόφασης του υπηρεσιακού συμβουλίου
για την απόλυση δοκίμου υπαλλήλου, σύμφωνα με την
παρ. 1, καθώς και κατά της απόφασης περί μη μονιμοποίησης
του σύμφωνα με την παρ. 3 του άρθρου αυτού,
επιτρέπεται η άσκηση προσφυγής στο Συμβούλιο της
Επικρατείας.
5. Οι απόφοιτοι της Εθνικής Σχολής Δημόσιας Διοίκησης
και της Εθνικής Σχολής Τοπικής Αυτοδιοίκησης του
Εθνικού Κέντρου Δημόσιας Διοίκησης και Αυτοδιοίκησης
(Ε.Κ.Δ.Δ.Α.) δεν διανύουν δοκιμαστική υπηρεσία.
6. Ειδικές διατάξεις που προβλέπουν δοκιμαστική
υπηρεσία μεγαλύτερης διάρκειας εξακολουθούν να
ισχύουν.
ΚΕΦΑΛΑΙΟ Β΄
ΜΙΣΘΟΣ  ΣΥΝΘΗΚΕΣ ΕΡΓΑΣΙΑΣ

Άρθρο 41
Δικαίωμα  Αξίωση μισθού
1. Ο υπάλληλος έχει δικαίωμα σε μισθό. Ο μισθός καθορίζεται
σε μηνιαία βάση και έχει σκοπό την αξιοπρεπή
διαβίωση του υπαλλήλου.
2. Οι κάθε είδους πρόσθετες αποδοχές ή απολαβές
των υπαλλήλων δεν μπορεί να είναι κατά μήνα ανώτερες
από το σύνολο των αποδοχών της οργανικής
τους θέσης.
3. Η αξίωση του υπαλλήλου για το μισθό αρχίζει από
την ανάληψη υπηρεσίας.
4. Προκειμένου περί υπαλλήλου, ο οποίος επανέρχεται
από την κατάσταση της διαθεσιμότητας ή της αργίας
στα καθήκοντα του, η αξίωση για πλήρη μισθό αρχίζει
από την επανάληψη των καθηκόντων του.
5. Η αξίωση του υπαλλήλου για μισθό παύει με τη λύση
της υπαλληλικής σχέσης.
6. Οι αποδοχές που παρέχονται μετά τη λύση της
υπαλληλικής σχέσης αντί για σύνταξη, σύμφωνα με τη
συνταξιοδοτική νομοθεσία, δεν επηρεάζονται από τις
διατάξεις της παρ. 5 του παρόντος άρθρου.

Άρθρο 42
Χρόνος καταβολής μισθού
Ο μισθός προκαταβάλλεται στην αρχή κάθε δεκαπενθημέρου.
Με κοινή απόφαση των Υπουργών Εσωτερικών,
Δημόσιας Διοίκησης και Αποκέντρωσης και Οικονομίας
και Οικονομικών, που εκδίδεται ύστερα από γνώμη της
Α.Δ.Ε.Δ.Υ. και δημοσιεύεται στην Εφημερίδα της Κυβερνήσεως,
μπορεί να καθορίζεται διαφορετικά ο χρόνος
καταβολής του μισθού.

Άρθρο 43
Πότε δεν οφείλεται μισθός
1. Δεν οφείλεται μισθός όταν ο υπάλληλος από υπαιτιότητα
του δεν παρέσχε υπηρεσία καθόλου ή εν μέρει.
2. Η περικοπή του μισθού στις περιπτώσεις της παρ. 1
ενεργείται με πράξη του αρμόδιου για την εκκαθάριση
και πληρωμή των δαπανών οργάνου, το οποίο οφείλει
να ειδοποιήσει ο προϊστάμενος της υπηρεσίας προσωπικού
ή της υπηρεσίας στην οποία υπηρετεί ο υπάλληλος.
Κατά της πράξης αυτής, η οποία κοινοποιείται με
απόδειξη στον υπάλληλο, επιτρέπεται προσφυγή στο
υπηρεσιακό συμβούλιο μέσα σε δέκα (10) ημέρες από
την κοινοποίηση. Η άσκηση της προσφυγής δεν έχει
ανασταλτικό αποτέλεσμα. Το υπηρεσιακό συμβούλιο
αποφαίνεται οριστικώς.
3. Σε περίπτωση κινήσεως της διαδικασίας απολύσεως
του υπαλλήλου λόγω ανίατης ασθένειας καταβάλλεται
ο μισθός ενέργειας ή διαθεσιμότητας ως τη λύση της
υπαλληλικής σχέσης, όχι όμως πέρα από έξι (6) μήνες
από τη λήξη της αναρρωτικής άδειας ή της διαθεσιμότητας.

Άρθρο 44
Όροι υγιεινής και ασφάλειας
1. Οι υπάλληλοι έχουν δικαίωμα στη διασφάλιση
συνθηκών υγιεινής και ασφάλειας στο χώρο εργασίας
τους.
2. Με προεδρικό διάταγμα, που εκδίδεται με πρόταση
των Υπουργών Εσωτερικών, Δημόσιας Διοίκησης
και Αποκέντρωσης και Οικονομίας και Οικονομικών και
ύστερα από γνώμη της Α.Δ.Ε.Δ.Υ, ιδρύεται στο Υπουργείο
Εσωτερικών, Δημόσιας Διοίκησης και Αποκέντρωσης
οργανική μονάδα για την εποπτεία και τήρηση των
όρων υγιεινής και ασφάλειας του χώρου εργασίας των
υπαλλήλων του Δημοσίου και των νομικών προσώπων
δημοσίου δικαίου. Με το ίδιο προεδρικό διάταγμα καθορίζονται
το επίπεδο της οργανικής μονάδας και κάθε
άλλο θέμα που αφορά στη λειτουργία της.
ΚΕΦΑΛΑΙΟ Γ΄
ΘΕΜΕΛΙΩΔΗ ΔΙΚΑΙΩΜΑΤΑ

Άρθρο 45
Ελευθερία της έκφρασης
1. Η ελευθερία της έκφρασης των πολιτικών, φιλοσοφικών
και θρησκευτικών πεποιθήσεων, όπως και των επιστημονικών
απόψεων και της υπηρεσιακής κριτικής των
πράξεων της προϊσταμένης αρχής, αποτελεί δικαίωμα
των υπαλλήλων και τελεί υπό την εγγύηση του Κράτους.
Δεν επιτρέπονται διακρίσεις των υπαλλήλων λόγω των
πεποιθήσεων ή των απόψεων τους ή της κριτικής των
πράξεων της προϊσταμένης αρχής.
2. Η συμμετοχή των υπαλλήλων στην πολιτική ζωή
της Χώρας επιτρέπεται σύμφωνα με τις κείμενες διατάξεις.

Άρθρο 46
Συνδικαλιστική ελευθερία και δικαίωμα απεργίας
1. Η συνδικαλιστική ελευθερία και η ανεμπόδιστη άσκηση
των συναφών με αυτήν δικαιωμάτων διασφαλίζονται
στους υπαλλήλους.
2. Οι υπάλληλοι μπορούν ελεύθερα να ιδρύουν συνδικαλιστικές
οργανώσεις, να γίνονται μέλη τους και να
ασκούν τα συνδικαλιστικά τους δικαιώματα.
3. Η απεργία αποτελεί δικαίωμα των υπαλλήλων και
ασκείται από τις συνδικαλιστικές τους οργανώσεις ως
μέσο για τη διασφάλιση και προαγωγή των οικονομικών,
εργασιακών, συνδικαλιστικών, κοινωνικών και ασφαλιστικών
συμφερόντων τους και ως εκδήλωση αλληλεγγύης
προς άλλους εργαζόμενους για τους αυτούς σκοπούς.
Το δικαίωμα της απεργίας ασκείται σύμφωνα με τις
διατάξεις του νόμου που το ρυθμίζει.
4. Οι συνδικαλιστικές οργανώσεις έχουν δικαίωμα να
διαπραγματεύονται με τις αρμόδιες αρχές για τους
όρους, την αμοιβή και τις συνθήκες εργασίας των μελών
τους.
ΚΕΦΑΛΑΙΟ Δ΄
ΕΚΠΑΙΔΕΥΣΗ ΠΡΟΣΩΠΙΚΟΥ

Άρθρο 47
Υπηρεσιακή εκπαίδευση
1. Η υπηρεσιακή εκπαίδευση είναι δικαίωμα του υπαλλήλου.
Η εκπαίδευση γίνεται με τη συμμετοχή του
υπαλλήλου σε προγράμματα εισαγωγικής εκπαίδευσης,
επιμόρφωσης, μετεκπαίδευσης και προγράμματα ή
κύκλους μεταπτυχιακής εκπαίδευσης. Τα προγράμματα
εκτελούνται στην Ελλάδα ιδίως στο πλαίσιο του Εθνικού
Κέντρου Δημόσιας Διοίκησης και Αυτοδιοίκησης
(Ε.Κ.Δ.Δ.Α.) ή στο εξωτερικό, σύμφωνα με τις διατάξεις
που ισχύουν κάθε φορά.
2. Η εισαγωγική εκπαίδευση είναι υποχρεωτική, τόσο
για την υπηρεσία όσο και για τον υπάλληλο. Γίνεται
κατά την πρώτη διετία από το διορισμό του υπαλλήλου
και έχει ως σκοπό την εξοικείωση του υπαλλήλου με τα
αντικείμενα της υπηρεσίας του και τα καθήκοντα του
ως δημοσίου υπαλλήλου γενικότερα. Οι αρμόδιες υπηρεσίες
υποχρεούνται να φροντίζουν για την πρόβλεψη
των αναγκαίων πιστώσεων στον οικείο προϋπολογισμό.
Δεν γίνεται προαγωγή υπαλλήλου στον επόμενο του
εισαγωγικού βαθμό εάν δεν έχει ολοκληρώσει επιτυχώς
την εισαγωγική εκπαίδευση. Ευθύς ως ο υπάλληλος
ολοκληρώσει την εισαγωγική εκπαίδευση, η προαγωγή
διενεργείται αναδρομικώς με όλες τις συνέπειες.
3. Η υπηρεσία είναι υποχρεωμένη να μεριμνά για την
επιμόρφωση των υπαλλήλων της σε όλη τη διάρκεια
της σταδιοδρομίας τους ανεξάρτητα από την κατηγορία,
τον κλάδο, την ειδικότητα και το βαθμό τους. Η
επιμόρφωση μπορεί να είναι γενική ή να έχει τη μορφή
εξειδίκευσης σε αντικείμενα της υπηρεσίας του υπαλλήλου.
Η συμμετοχή του υπαλλήλου σε προγράμματα
επιμόρφωσης μπορεί να ορίζεται και ως υποχρεωτική.
4. Η μετεκπαίδευση έχει ως σκοπό την απόκτηση από
τον υπάλληλο των ειδικών γνώσεων που είναι απαραίτητες
για την άσκηση των καθηκόντων του. Γίνεται
σε φορείς δημόσιους ή ιδιωτικούς, στην Ελλάδα
ή το εξωτερικό, ιδίως σε Πανεπιστήμια, Τ.Ε.Ι. και στο
Ε.Κ.Δ.Δ.Α.. Η μετεκπαίδευση μπορεί να ορίζεται και ως
υποχρεωτική.
5. Η μεταπτυχιακή εκπαίδευση γίνεται με τη συμμετοχή
του υπαλλήλου σε προγράμματα ή κύκλους μεταπτυχιακών
σπουδών που εκτελούνται σε αναγνωρισμένα
Πανεπιστήμια του εσωτερικού ή του εξωτερικού, είτε
αυτοτελώς είτε σε σύμπραξη με Τ.Ε.Ι.. Ως προγράμματα
ή κύκλοι μεταπτυχιακών σπουδών νοούνται όσα καθορίζονται
από τις εκάστοτε ισχύουσες διατάξεις για την
ανώτατη εκπαίδευση.
ΚΕΦΑΛΑΙΟ Ε΄
ΚΑΝΟΝΙΚΗ ΑΔΕΙΑ

Άρθρο 48
Δικαίωμα κανονικής άδειας
1. Οι δημόσιοι υπάλληλοι δικαιούνται κανονική άδεια
με αποδοχές δύο (2) μήνες μετά το διορισμό τους. Η
άδεια που δικαιούνται να λάβουν οι υπάλληλοι ορίζεται
σε δύο (2) ημέρες για κάθε μήνα υπηρεσίας και δεν
μπορεί να υπερβεί συνολικά τον αριθμό των ημερών
κανονικής άδειας που δικαιούνται με τη συμπλήρωση
ενός (1) έτους δημόσιας πραγματικής υπηρεσίας.
2. Οι δημόσιοι υπάλληλοι, μετά τη συμπλήρωση ενός
(1) έτους πραγματικής δημόσιας υπηρεσίας, δικαιούνται
κανονική άδεια απουσίας με αποδοχές, η διάρκεια της
οποίας ορίζεται σε είκοσι (20) εργάσιμες ημέρες αν
ακολουθούν εβδομάδα πέντε (5) εργασίμων ημερών και
είκοσι τέσσερις (24) εργάσιμες ημέρες αν ακολουθούν
εβδομάδα έξι (6) εργασίμων ημερών.
Ο χρόνος της κανονικής άδειας επαυξάνεται κατά
μία (1) εργάσιμη ημέρα για κάθε έτος απασχόλησης και
μέχρι τη συμπλήρωση του ανώτατου ορίου των είκοσι
πέντε (25) ή τριάντα (30) εργασίμων ημερών προκειμένου
για πενθήμερη ή εξαήμερη εβδομάδα εργασίας,
αντίστοιχα.
3. Με απόφαση του Υπουργού Εσωτερικών, Δημόσιας
Διοίκησης και Αποκέντρωσης μπορεί να προσαυξάνεται
ως τέσσερις (4) εργάσιμες ημέρες ο αριθμός των ημερών
κανονικής άδειας των υπαλλήλων που υπηρετούν
σε παραμεθόριες περιοχές.
4. Οι διατάξεις των προηγούμενων παραγράφων δεν
εφαρμόζονται σε όσους έχουν κατά τις κείμενες διατάξεις
διακοπές εργασίας. Οι υπάλληλοι αυτοί μπορούν,
εφόσον συντρέχουν σοβαροί λόγοι ανάγκης, να
παίρνουν κανονική άδεια με αποδοχές ως δέκα (10)
εργάσιμες ημέρες κατ’ έτος.
5. Με προεδρικό διάταγμα, που εκδίδεται με πρόταση
των Υπουργών Εσωτερικών, Δημόσιας Διοίκησης και
Αποκέντρωσης και Υγείας και Κοινωνικής Αλληλεγγύης,
προσαυξάνεται η κανονική άδεια των υπαλλήλων που
απασχολούνται σε επικίνδυνες και ανθυγιεινές εργασίες.
Με το ίδιο προεδρικό διάταγμα καθορίζονται οι
προϋποθέσεις και ο αριθμός των ημερών προσαύξησης
της κανονικής άδειας.

Άρθρο 49
Χορήγηση κανονικής άδειας
1. Δεκαπέντε (15) ημέρες από την κανονική άδεια χορηγούνται
υποχρεωτικά, εφόσον το ζητήσει ο υπάλληλος,
από 15 Μαίου έως 31 Οκτωβρίου. Η υποχρέωση αυτή
δεν ισχύει σε υπηρεσίες οι οποίες έχουν καθοριστεί με
απόφαση του οικείου Υπουργού και κατά την περίοδο
αυτή βρίσκονται στην αιχμή της λειτουργίας τους ή λειτουργούν
σε εικοσιτετράωρη βάση. Όταν με αίτηση του
υπαλλήλου ολόκληρη η άδεια χορηγείται εκτός από την
περίοδο αυτή, προσαυξάνεται κατά πέντε (5) εργάσιμες
ημέρες. Η προσαύξηση αυτή δεν χορηγείται όταν ο
υπάλληλος κάνει χρήση της κανονικής του άδειας κατά
την περίοδο των Χριστουγέννων και του Πάσχα.
2. Η υπηρεσία, στην οποία ανήκει ο υπάλληλος, χορηγεί
υποχρεωτικά σε αυτόν μέσα στο δεύτερο εξάμηνο
κάθε έτους την κανονική άδεια που δικαιούται και αν
ακόμα δεν την ζητήσει.
3. Επιτρέπεται να μην χορηγείται, να περιορίζεται ή
να ανακαλείται η κανονική άδεια προκειμένου να αντιμετωπιστούν
έκτακτες ανάγκες της υπηρεσίας, μετά
όμως από έγκριση του οργάνου που προΐσταται εκείνου
το οποίο είναι αρμόδιο για τη χορήγηση της άδειας. Αν
τέτοιο όργανο δεν υπάρχει, αποφασίζει το αρμόδιο για
τη χορήγηση της άδειας όργανο.
4. Η άδεια που δεν χορηγήθηκε κατ’ εφαρμογή της
προηγούμενης παραγράφου, χορηγείται υποχρεωτικά
το επόμενο έτος.
ΚΕΦΑΛΑΙΟ ΣΤ΄
ΑΔΕΙΕΣ ΔΙΕΥΚΟΛΥΝΣΕΩΝ

Άρθρο 50
Δικαίωμα ειδικής άδειας
1. Οι υπάλληλοι έχουν δικαίωμα άδειας απουσίας με
αποδοχές πέντε (5) εργασίμων ημερών σε περίπτωση
γάμου και τριών (3) εργασίμων ημερών σε περίπτωση
θανάτου συζύγου τους ή και συγγενούς έως και β΄ βαθμού.
Επίσης δικαιούνται κατόπιν τεκμηριωμένης αίτησης
ειδική άδεια με αποδοχές διάρκειας μίας (1) έως τριών
(3) ημερών, κατά περίπτωση, για την άσκηση του εκλογικού
δικαιώματος ή για τη συμμετοχή σε δίκη ενώπιον
οποιουδήποτε δικαστηρίου.
2. Υπάλληλοι που πάσχουν ή έχουν σύζυγο ή τέκνο που
πάσχει από νόσημα το οποίο απαιτεί τακτικές μεταγγίσεις
αίματος ή χρήζει περιοδικής νοσηλείας δικαιούνται
ειδική άδεια με αποδοχές έως είκοσι δύο (22) εργάσιμες
ημέρες το χρόνο. Με προεδρικό διάταγμα, που εκδίδεται
μετά από πρόταση των Υπουργών Εσωτερικών,
Δημόσιας Διοίκησης και Αποκέντρωσης και Υγείας και
Κοινωνικής Αλληλεγγύης, καθορίζονται τα νοσήματα
του προηγούμενου εδαφίου.
3. Η άδεια της προηγούμενης παραγράφου χορηγείται
και σε υπαλλήλους που έχουν τέκνα που πάσχουν από
βαριά νοητική στέρηση ή σύνδρομο Down.
4. Υπάλληλοι με ποσοστό αναπηρίας πενήντα τοις
εκατό (50%) και άνω δικαιούνται από την υπηρεσία κάθε
ημερολογιακό έτος άδεια με αποδοχές έξι (6) εργασίμων
ημερών επιπλέον της κανονικής τους άδειας.
5. Υπάλληλος ο οποίος ανταποκρίνεται σε πρόσκληση
από υπηρεσία αιμοληψίας για κάλυψη έκτακτης ανάγκης,
καθώς και υπάλληλος ο οποίος μετέχει σε οργανωμένη
ομαδική αιμοληψία δικαιούται ειδικής άδειας απουσίας,
με πλήρεις αποδοχές, δύο (2) ημερών.
6. Υπάλληλος ο οποίος χειρίζεται ηλεκτρονικό υπολογιστή
και απασχολείται μπροστά σε οθόνη οπτικής καταγραφής
για χρονικό διάστημα μεγαλύτερο των πέντε
(5) ωρών του ημερήσιου ωραρίου εργασίας δικαιούται
μηχανογραφική άδεια, μετά πλήρων αποδοχών, μίας (1)
ημέρας ανά δίμηνο. Η άδεια χορηγείται υποχρεωτικά
μέσα στο δίμηνο το οποίο αφορά. Εφόσον η άδεια αυτή
δεν εξαντληθεί στο διάστημα αυτό, δεν μεταφέρεται
ούτε καταβάλλεται αποζημίωση στον υπάλληλο.
7. Λοιπές άδειες που προβλέπονται από κείμενες ειδικές
διατάξεις διατηρούνται.

Άρθρο 51
Αδειες χωρίς αποδοχές
1. Επιτρέπεται η χορήγηση στον υπάλληλο, μετά από
αίτηση του, άδειας χωρίς αποδοχές, εφόσον οι ανάγκες
της υπηρεσίας το επιτρέπουν. Η άδεια αυτή δεν μπορεί
να υπερβεί τον ένα (1) μήνα εντός του ίδιου ημερολογιακού
έτους.
2. Στους υπαλλήλους επιτρέπεται η χορήγηση άδειας
χωρίς αποδοχές συνολικής διάρκειας έως δύο (2) ετών,
ύστερα από αίτηση τους και γνώμη του υπηρεσιακού
συμβουλίου, για σοβαρούς ιδιωτικούς λόγους.
3. Υπάλληλος, του οποίου σύζυγος υπηρετεί στο εξωτερικό
σε ελληνική υπηρεσία του Δημοσίου, νομικού
προσώπου δημοσίου δικαίου ή άλλου φορέα του δημόσιου
τομέα ή σε υπηρεσία ή φορέα της Ευρωπαϊκής
Ένωσης ή σε διεθνή οργανισμό, στον οποίο μετέχει και
η Ελλάδα, δικαιούται να πάρει άδεια χωρίς αποδοχές
μέχρι έξι (6) έτη συνεχώς ή και τμηματικά, εφόσον έχει
συμπληρώσει διετή πραγματική υπηρεσία.
4. Στον υπάλληλο που αποδέχεται θέση στην Ευρωπαϊκή
Ένωση ή σε διεθνή οργανισμό, στον οποίο μετέχει η
Ελλάδα, χορηγείται μετά από γνώμη του υπηρεσιακού
συμβουλίου άδεια χωρίς αποδοχές μέχρι πέντε (5) έτη,
η οποία μπορεί να παραταθεί με την ίδια διαδικασία για
μία ακόμα πενταετία. Αν ο υπάλληλος δεν εμφανιστεί
να αναλάβει καθήκοντα μέσα σε δύο (2) μήνες από τη
λήξη της άδειας, θεωρείται ότι παραιτήθηκε αυτοδικαίως
από την υπηρεσία.
5. Ο χρόνος της άδειας χωρίς αποδοχές αποτελεί
χρόνο πραγματικής υπηρεσίας μόνο στις περιπτώσεις
των παραγράφων 1 και 4 του παρόντος άρθρου.
6. Κατά τη διάρκεια της άδειας της παρ. 4 του άρθρου
αυτού ο υπάλληλος υποχρεούται να καταβάλλει τις
νόμιμες κρατήσεις για κύρια και επικουρική ασφάλιση
και στα ταμεία πρόνοιας, οι οποίες αντιστοιχούν στο
βαθμό ή το μισθό της υπηρεσίας στην οποία ανήκει
οργανικά.

Άρθρο 52
Άδειες μητρότητας
1. Στις υπαλλήλους οι οποίες κυοφορούν, χορηγείται
άδεια μητρότητας με πλήρεις αποδοχές δύο (2) μήνες
πριν και τρεις (3) μήνες μετά τον τοκετό. Σε περίπτωση
απόκτησης τέκνου πέραν του 3ου, η μετά τον τοκετό
άδεια προσαυξάνεται κάθε φορά κατά δύο (2) μήνες. Η
άδεια λόγω κυοφορίας χορηγείται ύστερα από βεβαίωση
του θεράποντος ιατρού για τον πιθανολογούμενο
χρόνο τοκετού.
2. Όταν ο τοκετός πραγματοποιείται σε χρόνο μεταγενέστερο
από αυτόν που είχε πιθανολογηθεί αρχικά,
η άδεια που είχε χορηγηθεί, παρατείνεται μέχρι την
πραγματική ημερομηνία του τοκετού, χωρίς αυτή η παράταση
να συνεπάγεται αντίστοιχη μείωση του χρόνου
της άδειας που χορηγείται μετά τον τοκετό. Όταν ο
τοκετός πραγματοποιηθεί σε χρόνο προγενέστερο από
αυτόν που είχε αρχικά πιθανολογηθεί, το υπόλοιπο της
άδειας χορηγείται μετά τον τοκετό, ώστε να εξασφαλιστεί
συνολικός χρόνος άδειας πέντε (5) μηνών.
3. Σε κυοφορούσες υπαλλήλους που έχουν ανάγκη ειδικής
θεραπείας, μετά την εξάντληση της αναρρωτικής
άδειας με αποδοχές, χορηγείται κανονική άδεια κυοφορίας
με αποδοχές, μετά από βεβαίωση θεράποντος ιατρού
και διευθυντή γυναικολογικής ή μαιευτικής κλινικής
ή τμήματος δημόσιου νοσηλευτικού ιδρύματος.
4. Στις υπαλλήλους που υιοθετούν τέκνο, χορηγείται
άδεια τριών (3) μηνών με πλήρεις αποδοχές εντός του
πρώτου εξαμήνου μετά την περαίωση της διαδικασίας
της υιοθεσίας, εφόσον το υιοθετημένο τέκνο είναι ηλικίας
έως έξι (6) ετών. Ένας μήνας από την άδεια αυτή
μπορεί να καλύπτει απουσία της υπαλλήλου κατά το
προ της υιοθεσίας διάστημα.
5. Επιδόματα λόγω τοκετού, που καταβλήθηκαν στην
υπάλληλο νομικού προσώπου δημοσίου δικαίου λόγω
υποχρεωτικής ασφάλισης σε ασφαλιστικούς οργανισμούς,
εκπίπτουν από τις αποδοχές που καταβάλλονται
κατά τη διάρκεια της άδειας μητρότητας, εφόσον η
ασφάλιση θεμελιώνεται και σε συνεισφορά του νομικού
προσώπου.

Άρθρο 53
Διευκολύνσεις υπαλλήλων
με οικογενειακές υποχρεώσεις
1. Η προβλεπόμενη από την παρ. 2 του άρθρου 51 του
παρόντος άδεια χορηγείται υποχρεωτικά, χωρίς γνώμη
υπηρεσιακού συμβουλίου, όταν πρόκειται για ανατροφή
παιδιού ηλικίας έως και έξι (6) ετών.
Διάστημα τριών (3) μηνών της άδειας αυτής χορηγείται
με πλήρεις αποδοχές στην περίπτωση γέννησης
τρίτου (3ου) παιδιού και άνω.
2. Ο χρόνος εργασίας του γονέα υπαλλήλου μειώνεται
κατά δύο (2) ώρες ημερησίως εφόσον έχει τέκνα ηλικίας
έως δύο (2) ετών και κατά μία (1) ώρα, εφόσον έχει τέκνα
ηλικίας από δύο (2) έως τεσσάρων (4) ετών. Ο γονέας υπάλληλος δικαιούται εννέα (9) μήνες άδεια
με αποδοχές για ανατροφή παιδιού, εφόσον δεν κάνει
χρήση του κατά το προηγούμενο εδάφιο μειωμένου
ωραρίου. Για το γονέα που είναι άγαμος ή χήρος ή διαζευγμένος
ή έχει αναπηρία 67% και άνω, το κατά μία ώρα
μειωμένο ωράριο του πρώτου εδαφίου ή η άδεια του
προηγούμενου εδαφίου προσαυξάνονται κατά έξι (6)
μήνες ή ένα (1) μήνα αντίστοιχα. Στην περίπτωση γέννησης 4ου τέκνου, το μειωμένο
ωράριο εργασίας παρατείνεται για δύο (2) ακόμα έτη. 
Σε περίπτωση γέννησης διδύμων, τριδύμων κ.λπ. τέκνων
χορηγείται επιπλέον άδεια ανατροφής χρονικής
διάρκειας έξι (6) μηνών με αποδοχές για κάθε τέκνο
πέραν του ενός.
3. Αν και οι δύο γονείς είναι υπάλληλοι, με κοινή τους
δήλωση που κατατίθεται στις υπηρεσίες τους καθορίζεται
ποιος από τους δύο θα κάνει χρήση του μειωμένου
ωραρίου ή της άδειας ανατροφής, εκτός αν με την
ανωτέρω κοινή τους δήλωση καθορίσουν χρονικά διαστήματα
που ο καθένας θα κάνει χρήση, αλλά πάντοτε
διαδοχικώς και μέσα στα χρονικά όρια της προηγούμενης
παραγράφου.
Αν η σύζυγος του υπαλλήλου ή ο σύζυγος της υπαλλήλου
εργάζεται στον ιδιωτικό τομέα, εφόσον δικαιούται
όμοιων ολικώς ή μερικώς διευκολύνσεων, ο σύζυγος ή
η σύζυγος υπάλληλος δικαιούται να κάνει χρήση των
διευκολύνσεων της παραγράφου 2 κατά το μέρος που
η σύζυγος αυτού ή ο σύζυγος αυτής δεν κάνει χρήση
των δικών της ή των δικών του δικαιωμάτων ή κατά το
μέρος που αυτά υπολείπονται των διευκολύνσεων της
παραγράφου 2.
Αν η σύζυγος του υπαλλήλου δεν εργάζεται ή δεν
ασκεί οποιοδήποτε επάγγελμα, ο σύζυγος δεν δικαιούται
να κάνει χρήση των διευκολύνσεων της παραγράφου
2, εκτός αν λόγω σοβαρής πάθησης ή βλάβης κριθεί
ανίκανη να αντιμετωπίζει τις ανάγκες ανατροφής του
παιδιού, σύμφωνα με βεβαίωση της Δευτεροβάθμιας
Υγειονομικής Επιτροπής στην αρμοδιότητα της οποίας
υπάγεται ο υπάλληλος.
4. Όταν ο ένας γονέας λάβει την άδεια της παρ. 1 του
παρόντος, ο άλλος δεν έχει δικαίωμα να κάνει χρήση
των διευκολύνσεων της παρ. 2 του άρθρου αυτού για
το ίδιο διάστημα.
5. Σε περίπτωση διάστασης, διαζυγίου, χηρείας ή γέννησης
τέκνου χωρίς γάμο των γονέων του, την άδεια
της παρ. 1 και τις διευκολύνσεις της παρ. 2 του παρόντος
άρθρου δικαιούται ο γονέας που ασκεί την επιμέλεια.
6. Οι υπηρεσίες υποχρεούνται να διευκολύνουν τους
υπαλλήλους που έχουν τέκνα τα οποία παρακολουθούν
μαθήματα πρωτοβάθμιας ή δευτεροβάθμιας εκπαίδευσης,
για να επισκέπτονται το σχολείο των παιδιών τους,
με σκοπό την παρακολούθηση της σχολικής τους επίδοσης.
7. Με απόφαση του Υπουργού Εσωτερικών, Δημόσιας
Διοίκησης και Αποκέντρωσης ρυθμίζονται οι λεπτομέρειες
εφαρμογής των διατάξεων της προηγούμενης
παραγράφου και καθορίζεται το ανώτατο όριο ημερών
απουσίας.
ΚΕΦΑΛΑΙΟ Ζ΄
ΑΝΑΡΡΩΤΙΚΕΣ ΑΔΕΙΕΣ

Άρθρο 54
Δικαίωμα αναρρωτικής άδειας
1. Στον υπάλληλο που είναι ασθενής ή χρειάζεται να
αναρρώσει, χορηγείται αναρρωτική άδεια με αποδοχές
τόσων μηνών όσα είναι τα έτη της υπηρεσίας του,
από την οποία αφαιρείται το σύνολο των αναρρωτικών
αδειών που τυχόν έχει λάβει μέσα στην προηγούμενη
πενταετία. Αναρρωτική άδεια χορηγούμενη χωρίς διακοπή
δεν μπορεί να υπερβεί τους δώδεκα (12) μήνες.
Χρόνος υπηρεσίας τουλάχιστον έξι (6) μηνών θεωρείται
ως πλήρες έτος.
2. Στην αναρρωτική άδεια συνυπολογίζονται και οι
ημέρες απουσίας λόγω ασθενείας που προηγήθηκαν
της άδειας.
3. Στον υπάλληλο που πάσχει από δυσίατο νόσημα,
χορηγείται αναρρωτική άδεια, της οποίας η διάρκεια
είναι διπλάσια από τη διάρκεια των αδειών των προηγούμενων
παραγράφων.
4. Τα δυσίατα νοσήματα καθορίζονται με απόφαση
του Υπουργού Υγείας και Κοινωνικής Αλληλεγγύης που
εκδίδεται ύστερα από γνώμη του Κεντρικού Συμβουλίου
Υγείας.

Άρθρο 55
Χορήγηση αναρρωτικής άδειας
1. Η αναρρωτική άδεια χορηγείται ανά μήνα με εξαίρεση
την περίπτωση των δυσίατων νοσημάτων όπως αυτά
ορίζονται με την απόφαση της παραγράφου 4 του άρθρου
54 που χορηγείται ανά εξάμηνο κατ’ ανώτατο όριο.
2. Βραχυχρόνιες αναρρωτικές άδειες χορηγούνται με
γνωμάτευση θεράποντος ιατρού έως οκτώ (8) ημέρες
κατ’ έτος. Δύο (2) εξ αυτών, αλλά όχι συνεχόμενες, μπορούν
να χορηγούνται μόνο με υπεύθυνη δήλωση του
υπαλλήλου.
3. Ο υπάλληλος υποχρεούται να δεχτεί την επίσκεψη
του ελεγκτή ιατρού.
4. Η αποστολή ιατρού για έλεγχο υπαλλήλου, που κάνει
χρήση βραχυχρόνιων αναρρωτικών αδειών κατ’ επανάληψη,
είναι υποχρεωτική για την υπηρεσία και η τυχόν
παράλειψή της συνιστά πειθαρχικό παράπτωμα του
αρμοδίου προϊσταμένου της διεύθυνσης διοικητικού.

Άρθρο 56
Διαδικασία χορήγησης αναρρωτικής άδειας
1. Ο υπάλληλος που κωλύεται να προσέλθει στην εργασία
του λόγω ασθενείας ενημερώνει την υπηρεσία
για την αδυναμία αυτή την ίδια ημέρα.
2. Η υπηρεσία χορηγεί την αναρρωτική άδεια ύστερα
από αίτηση του υπαλλήλου. Η αίτηση για αναρρωτική
άδεια υποβάλλεται εντός επτά (7) ημερών από την
απουσία του υπαλλήλου λόγω ασθενείας. Σε περίπτωση
αδικαιολόγητης καθυστέρησης που δεν οφείλεται
σε λόγους ανωτέρας βίας, γίνεται ανάλογη περικοπή
της αναρρωτικής άδειας με ευθύνη του οργάνου που
είναι αρμόδιο για την έκδοση της απόφασης χορήγησης
της. Η υπηρεσία σε όλως ειδικές περιπτώσεις μπορεί
να κινεί τη διαδικασία χορήγησης αναρρωτικής άδειας
αυτεπαγγέλτως.
3. Αναρρωτική άδεια πέραν των οκτώ (8) ημερών
κατ’ έτος χορηγείται ύστερα από γνωμάτευση της οικείας
υγειονομικής επιτροπής, με εξαίρεση την περίπτωση
που η άδεια χορηγείται βάσει γνωμάτευσης του
διευθυντή κλινικής δημοσίου νοσοκομείου και εφόσον
πρόκειται για νοσηλεία επτά (7) ημερών τουλάχιστο ή
κατόπιν χειρουργικής επέμβασης.
4. Άδεια διάρκειας πέραν του ενός (1) μηνός για ψυχική
νόσο δεν χορηγείται αν δεν έχει προηγηθεί νοσηλεία σε
δημόσιο νοσοκομείο. Παράταση της ή χορήγηση νέας
άδειας, εφόσον υπερβαίνει, συνολικώς ή τμηματικώς,
τον έναν (1) μήνα μέσα στο ίδιο ημερολογιακό έτος
χορηγείται ύστερα από αναλυτική έκθεση θεράποντος
ιατρού και έκθεση εξέτασης λειτουργικότητας του
ασθενούς, το περιεχόμενο των οποίων καθορίζεται με
κοινή απόφαση των Υπουργών Εσωτερικών, Δημόσιας
Διοίκησης και Αποκέντρωσης και Υγείας και Κοινωνικής
Αλληλεγγύης. Με την ίδια απόφαση ορίζονται τα
όργανα που δικαιούνται να προβαίνουν σε εξέταση λειτουργικότητας
του ασθενούς, καθώς και κάθε αναγκαία
λεπτομέρεια.
5. Το αρμόδιο για τη χορήγηση της αναρρωτικής άδειας
όργανο είτε χορηγεί ολόκληρη την άδεια που προτείνει
η πρωτοβάθμια υγειονομική επιτροπή ή, εάν κρίνει
τη γνωμάτευση της ως αναιτιολόγητη, παραπέμπει τον
ενδιαφερόμενο για εξέταση στη δευτεροβάθμια υγειονομική
επιτροπή. Ο ενδιαφερόμενος μπορεί μέσα σε
δέκα (10) ημέρες από την κοινοποίηση σε αυτόν της
γνωμάτευσης της πρωτοβάθμιας υγειονομικής επιτροπής
να ζητήσει με ένσταση του νέα εξέταση από την
οικεία δευτεροβάθμια επιτροπή, όταν η πρωτοβάθμια
έχει απορρίψει εξ ολοκλήρου ή εγκρίνει λιγότερο από
το ήμισυ της αναρρωτικής άδειας. Η αναρρωτική άδεια
που προτείνεται από τη δευτεροβάθμια υγειονομική
επιτροπή χορηγείται υποχρεωτικά.
6. Δικαίωμα ένστασης ενώπιον της πρωτοβάθμιας ή
της ειδικής υγειονομικής επιτροπής έχουν η υπηρεσία
και ο υπάλληλος για την κατ’ εξαίρεση χορήγηση άδειας
σύμφωνα με την παρ. 3 του άρθρου αυτού.
7. Η αίτηση υπαλλήλου για παράταση αναρρωτικής
άδειας υποβάλλεται το αργότερο μέσα στο τελευταίο
δεκαπενθήμερο του χρόνου της άδειας που του έχει
χορηγηθεί.
8. Ύστερα από κάθε εξέταση, καθώς και μετά τη λήξη
του ανωτάτου χρονικού ορίου αναρρωτικής άδειας, οι
υγειονομικές επιτροπές γνωμοδοτούν εάν η νόσος είναι
ιάσιμη ή όχι. Στη δεύτερη περίπτωση και αφού η γνωμάτευση
γίνει οριστική, ο υπάλληλος απολύεται κατά
τα οριζόμενα στο άρθρο 153. Οι προϊστάμενες αρχές
της οικείας υπηρεσίας μπορούν να παραπέμπουν και
αυτεπαγγέλτως υπαλλήλους στις δευτεροβάθμιες υγειονομικές
επιτροπές για απόλυση τους, εάν κρίνουν ότι
δεν μπορούν να εκτελούν τα καθήκοντα τους λόγω
σωματικής ή πνευματικής ανικανότητας και πριν χορηγηθεί
αναρρωτική άδεια ή μετά τη λήξη αναρρωτικής
άδειας.
9. Κατά της γνωμοδότησης αρμόδιας υγειονομικής
επιτροπής για απαλλαγή εκ της υπηρεσίας λόγω ασθένειας,
δικαιούται ο ενδιαφερόμενος να ασκήσει προσφυγή
σε αποκλειστική προθεσμία δέκα (10) ημερών από την
κοινοποίηση της απόφασης της υγειονομικής επιτροπής
ενώπιον της επιτροπής προσφυγών του άρθρου 166.
Στην ίδια επιτροπή μπορεί να ασκήσει προσφυγή ο
υπάλληλος κατά της γνωμάτευσης της αρμόδιας υγειονομικής
επιτροπής με την οποία κρίθηκε ικανός για
ανάληψη υπηρεσίας.
10. Ο υπάλληλος είναι υποχρεωμένος να παρουσιάζεται
για ιατρική εξέταση, εφόσον το ζητήσει η επιτροπή.
Αν δεν παρουσιαστεί, δεν χορηγείται αναρρωτική
άδεια.
11. Ο υπάλληλος, ο οποίος βρίσκεται δικαιολογημένα
εκτός της έδρας του, υποχρεούται, αμέσως μόλις
ασθενήσει, να υποβάλει αίτηση χορήγησης αναρρωτικής
άδειας στην πλησιέστερη υγειονομική επιτροπή. Αν η
υγειονομική επιτροπή δεν εξετάσει για οποιονδήποτε
λόγο τον υπάλληλο έως ότου επανέλθει στην έδρα του,
υποχρεούται να διαβιβάσει την αίτηση με τα σχετικά
δικαιολογητικά στην υγειονομική επιτροπή της έδρας
του υπαλλήλου.
12. Αν η αρμόδια υγειονομική επιτροπή κρίνει ότι για
τη χορήγηση αναρρωτικής άδειας είναι αναγκαία η παρακολούθηση
του υπαλλήλου για ορισμένο διάστημα σε
νοσηλευτικό ίδρυμα, η άδεια δεν χορηγείται χωρίς την
παρακολούθηση αυτή.
13. Τυχόν γνωμάτευση δευτεροβάθμιας υγειονομικής
επιτροπής για μη χορήγηση εν όλω ή εν μέρει άδειας
δεν επιφέρει συνέπειες σε βάρος του υπαλλήλου, εφόσον
η άδεια αυτή έχει ήδη διανυθεί βάσει γνωμάτευσης
πρωτοβάθμιας επιτροπής, εκτός εάν για τη χορήγηση
της διαπιστώνεται βαρεία αμέλεια ή δόλος του υπαλλήλου.
14. Ειδικές διατάξεις για έλεγχο της κατ’ οίκον ασθένειας
των υπαλλήλων διατηρούνται σε ισχύ.

Άρθρο 57
Υγειονομική περίθαλψη  Έξοδα κηδείας
1. Οι υπάλληλοι και τα μέλη της οικογένειάς τους έχουν
δικαίωμα σε υγειονομική περίθαλψη που περιλαμβάνει
νοσοκομειακή, ιατρική και φαρμακευτική περίθαλψη.
2. Με προεδρικό διάταγμα, που εκδίδεται με πρόταση
των Υπουργών Εσωτερικών, Δημόσιας Διοίκησης και
Αποκέντρωσης και Υγείας και Κοινωνικής Αλληλεγγύης
καθορίζονται ο τρόπος, οι προϋποθέσεις, οι φορείς
παροχής της υγειονομικής περίθαλψης, τα μέλη της
οικογένειας του υπαλλήλου που δικαιούνται περίθαλψη,
καθώς και η τυχόν συμμετοχή των υπαλλήλων στις
δαπάνες για φαρμακευτική περίθαλψη.
3. Η υπηρεσία έχει υποχρέωση να καταβάλει τα έξοδα
κηδείας των υπαλλήλων, των συζύγων και των τέκνων
τους, εφόσον αυτά προστατεύονται και συντηρούνται
από αυτούς. Από τα έξοδα αυτά εκπίπτεται κάθε ποσό
που καταβάλλεται βάσει των κειμένων διατάξεων για
την ίδια αιτία από ασφαλιστικό οργανισμό ή από οποιονδήποτε
άλλο δημόσιο φορέα.
4. Με κοινή απόφαση των Υπουργών Εσωτερικών, Δημόσιας
Διοίκησης και Αποκέντρωσης, Υγείας και Κοινωνικής
Αλληλεγγύης και Οικονομίας και Οικονομικών
καθορίζονται το ύψος και ο τρόπος καταβολής των
εξόδων κηδείας, καθώς και κάθε άλλη σχετική λεπτομέρεια.
ΚΕΦΑΛΑΙΟ Η΄
ΕΙΔΙΚΕΣ ΑΔΕΙΕΣ

Άρθρο 58
Άδειες υπηρεσιακής εκπαίδευσης
1. Για τη συμμετοχή του υπαλλήλου σε προγράμματα
μετεκπαίδευσης και προγράμματα ή κύκλους μεταπτυχιακής
εκπαίδευσης, ο υπάλληλος δικαιούται να ζητήσει
άδεια υπηρεσιακής εκπαίδευσης. Άδεια δεν χορηγείται
αν ο χρόνος υπηρεσίας του υπαλλήλου που απομένει
μετά το πέρας της άδειας είναι μικρότερος του τετραπλάσιου
της χρονικής διάρκειας της άδειας. Επίσης η
ανωτέρω άδεια δεν χορηγείται αν ο υπάλληλος δεν έχει
συμπληρώσει τη δοκιμαστική υπηρεσία.
2. Η άδεια υπηρεσιακής εκπαίδευσης χορηγείται από
τον αρμόδιο Υπουργό ή από τη διοίκηση του οικείου
νομικού προσώπου δημοσίου δικαίου ύστερα από αίτηση
του υπαλλήλου και μετά από σύμφωνη γνώμη του
υπηρεσιακού συμβουλίου, το οποίο ελέγχει τη συνδρομή
των προϋποθέσεων της παρ. 1 και συνεκτιμά τη συνάφεια
της μετεκπαίδευσης ή της μεταπτυχιακής εκπαίδευσης
με το αντικείμενο της υπηρεσίας του, την υπηρεσιακή
επίδοση και τις γνώσεις του υπαλλήλου. Ειδικά,
προκειμένου περί εκπαιδευτικής άδειας στο εξωτερικό,
απαιτείται πολύ καλή γνώση της γλώσσας της χώρας
στην οποία πρόκειται να μεταβεί ο υπάλληλος.
3. Η άδεια χορηγείται υποχρεωτικά, εάν ο υπάλληλος
έχει λάβει υποτροφία από το Ίδρυμα Κρατικών Υποτροφιών.
Υποτροφία από άλλο ίδρυμα ή οργανισμό ημεδαπό,
διεθνή ή αλλοδαπό ή αλλοδαπή κυβέρνηση για
μετεκπαίδευση ή μεταπτυχιακή εκπαίδευση σχετιζόμενη
με το αντικείμενο της υπηρεσίας του υπαλλήλου συνεκτιμάται
για τη χορήγηση της άδειας. Η άρνηση χορήγησης
της άδειας πρέπει να αιτιολογείται ειδικώς.
4. Η άδεια υπηρεσιακής εκπαίδευσης δεν μπορεί να
υπερβεί τη διετία. Σε περίπτωση φοίτησης σε προγράμματα
ή κύκλους μεταπτυχιακών σπουδών διάρκειας δύο
(2) ετών ή εκπόνησης διδακτορικής διατριβής, η άδεια
υπηρεσιακής εκπαίδευσης δεν μπορεί να υπερβεί τα
τρία (3) ή τα τέσσερα (4) χρόνια αντίστοιχα. Καθ΄ όλη
τη διάρκεια της υπηρεσίας του υπαλλήλου δεν μπορεί
να χορηγηθεί σε αυτόν άδεια υπηρεσιακής εκπαίδευσης
πέρα των πέντε (5) ετών.
5. Ο υπάλληλος στον οποίο χορηγείται άδεια υπηρεσιακής
εκπαίδευσης λαμβάνει τις αποδοχές του. Στους
υπαλλήλους που χορηγείται άδεια για μετεκπαίδευση ή
μεταπτυχιακή εκπαίδευση στο εσωτερικό παρέχονται
αποδοχές αυξημένες κατά 20%. Αν η μετεκπαίδευση ή
μεταπτυχιακή εκπαίδευση γίνεται εκτός της περιοχής
του δήμου που εδρεύει η υπηρεσία του υπαλλήλου, μπορεί
να ορίζεται προσαύξηση έως και 40% με απόφαση
του υπηρεσιακού συμβουλίου.
Στους υπαλλήλους που χορηγείται άδεια για μετεκπαίδευση
ή μεταπτυχιακή εκπαίδευση στο εξωτερικό
παρέχονται αποδοχές αυξημένες στο διπλάσιο. Η προσαύξηση
των αποδοχών μειώνεται κατά το μέρος που
καλύπτεται από υποτροφία ή άλλου είδους χρηματική
αμοιβή ή αποζημίωση που τυχόν χορηγείται στον
υπάλληλο στο εσωτερικό ή το εξωτερικό. Ο υπάλληλος
δικαιούται επίσης οδοιπορικά έξοδα μετάβασης και επιστροφής.
6. Η άδεια υπηρεσιακής εκπαίδευσης μπορεί να ανακαλείται
για εξαιρετικούς λόγους που αφορούν στην
υπηρεσία ή για λόγους που ανάγονται στην επίδοση του
υπαλλήλου πριν από την πάροδο του χρόνου της λήξης
της με πράξη του αρμόδιου για τη χορήγηση της οργάνου,
η οποία εκδίδεται μετά από σύμφωνη και ειδικώς
αιτιολογημένη γνώμη του υπηρεσιακού συμβουλίου.
7. Μετά το τέλος της άδειας εκπαίδευσης ο υπάλληλος
υποχρεούται να υπηρετήσει στο Δημόσιο ή σε νομικό
πρόσωπο δημοσίου δικαίου για χρονικό διάστημα ίσο
με το τριπλάσιο του χρόνου της άδειας. Σε περίπτωση
αθέτησης της υποχρέωσης του αυτής ο υπάλληλος υποχρεούται
να επιστρέψει τις αποδοχές που έλαβε κατά
το χρόνο της άδειας, ο οποίος δεν υπολογίζεται στην
περίπτωση αυτή ως χρόνος πραγματικής υπηρεσίας.
8. Με απόφαση του Υπουργού Εσωτερικών, Δημόσιας
Διοίκησης και Αποκέντρωσης καθορίζονται οι υποχρεώσεις
των υπαλλήλων κατά τη διάρκεια της άδειας
του παρόντος άρθρου, καθώς και κάθε άλλη αναγκαία
λεπτομέρεια.

Άρθρο 59
Άδειες για επιμορφωτικούς
ή επιστημονικούς λόγους
1. Άδειες μικρής χρονικής διάρκειας χορηγούνται υποχρεωτικά,
μετά από αίτησή τους, σε υπαλλήλους που
μετέχουν σε διαγωνισμούς για να πάρουν υποτροφία
ή να εισαχθούν στην Εθνική Σχολή Δημόσιας Διοίκησης
και στην Εθνική Σχολή Τοπικής Αυτοδιοίκησης του
Εθνικού Κέντρου Δημόσιας Διοίκησης και Αυτοδιοίκησης
(Ε.Κ.Δ.Δ.Α.) ή για να επιλεγούν για φοίτηση σε κύκλους
μεταπτυχιακών σπουδών, σε αντικείμενα που ενδιαφέρουν
την υπηρεσία.
2. Όμοιες άδειες μπορεί να χορηγούνται για συμμετοχή
σε συνέδρια, συνδιασκέψεις, σεμινάρια και κάθε
είδους συναντήσεις επιστημονικού χαρακτήρα, στο εσωτερικό
ή το εξωτερικό, εφόσον η συμμετοχή κρίνεται
συμφέρουσα για την υπηρεσία.
3. Οι άδειες των προηγούμενων παραγράφων χορηγούνται
από τον οικείο υπουργό ή τη διοίκηση του
οικείου νομικού προσώπου δημοσίου δικαίου, κατά περίπτωση,
μετά από γνώμη του άμεσου προϊσταμένου
του υπαλλήλου, με αποδοχές για όλο το χρόνο κατά
τον οποίο υπάλληλος μετέχει στο διαγωνισμό ή τις
λοιπές δραστηριότητες. Στο χρόνο αυτόν προστίθενται
οι ημέρες που είναι αναγκαίες για τη μετάβαση και την
επιστροφή του υπαλλήλου.

Άρθρο 60
Άδειες εξετάσεων
1. Στους υπαλλήλους που είναι μαθητές, σπουδαστές
ή φοιτητές, προπτυχιακοί ή μεταπτυχιακοί, σε σχολεία
και ιδρύματα και των τριών βαθμίδων εκπαίδευσης, χορηγείται
άδεια εξετάσεων με αποδοχές.
2. Η άδεια εξετάσεων δεν μπορεί να υπερβαίνει τις
δέκα (10) εργάσιμες ημέρες κάθε έτος και χορηγείται
συνεχώς ή τμηματικώς κατά την εξεταστική περίοδο
που ζητά ο ενδιαφερόμενος. Οι άδειες εξετάσεων χορηγούνται
για το χρόνο φοίτησης και μέχρι δύο το
πολύ εξάμηνα μετά τη λήξη του, εφόσον ο υπάλληλος
εξακολουθεί να φοιτά. Για κάθε ημέρα εξετάσεων χορηγείται
άδεια μίας (1) ημέρας.
ΚΕΦΑΛΑΙΟ Θ΄
ΗΘΙΚΕΣ ΑΜΟΙΒΕΣ

Άρθρο 61
Έπαινος  Μετάλλιο
1. Για πράξεις εξαιρετικές κατά την εκτέλεση της υπηρεσίας
τους, που δεν επιβάλλονται από τα καθήκοντα
τους, καθώς και για την κοινωνική τους δράση, μπορεί
να απονέμονται στους υπαλλήλους οι ακόλουθες κατά
περίπτωση ηθικές αμοιβές:
α) έπαινος
β) μετάλλιο διακεκριμένων πράξεων με δίπλωμα.
2. Το σχήμα, οι διαστάσεις και οι παραστάσεις που
αποτυπώνονται στο μετάλλιο διακεκριμένων πράξεων
και ο τύπος και το περιεχόμενο του διπλώματος, καθώς
και κάθε σχετική λεπτομέρεια, καθορίζονται με προεδρικό
διάταγμα, που εκδίδεται με πρόταση του Υπουργού
Εσωτερικών, Δημόσιας Διοίκησης και Αποκέντρωσης.

Άρθρο 62
Τρόπος απονομής ηθικών αμοιβών Δημοσιοποίηση
απονομής
1. Ο έπαινος απονέμεται με απόφαση του αρμόδιου
Υπουργού μετά από σύμφωνη και ειδικά αιτιολογημένη
γνώμη του οικείου υπηρεσιακού συμβουλίου.
2. Το μετάλλιο διακεκριμένων πράξεων απονέμεται
με προεδρικό διάταγμα, που εκδίδεται με πρόταση του
αρμόδιου Υπουργού, μετά από ειδικά αιτιολογημένη
σύμφωνη γνώμη του οικείου υπηρεσιακού συμβουλίου.
3. Η πράξη απονομής ηθικής αμοιβής δημοσιεύεται
στην Εφημερίδα της Κυβερνήσεως και ανακοινώνεται
με εγκύκλιο σε όλες τις υπηρεσίες του Υπουργείου ή
του νομικού προσώπου δημοσίου δικαίου στο οποίο
ανήκει ο υπάλληλος.

Άρθρο 63
Ευαρέσκεια
1. Στους υπαλλήλους, που αποχωρούν μετά από τριακονταετή
τουλάχιστον ευδόκιμο παραμονή, μπορεί να
απονεμηθεί η ευαρέσκεια της υπηρεσίας.
2. Η ευαρέσκεια απονέμεται με την πράξη λύσης της
υπαλληλικής σχέσης και περιλαμβάνεται στο κείμενο
που δημοσιεύεται στην Εφημερίδα της Κυβερνήσεως.

Άρθρο 64
Βράβευση προτάσεων ή μελετών
1. Σε υπαλλήλους, οι οποίοι με δική τους πρωτοβουλία
συντάσσουν και υποβάλλουν αξιόλογη πρωτότυπη
πρόταση ή μελέτη, που αφορά είτε τα αντικείμενα
αρμοδιότητας της υπηρεσίας τους είτε την καλύτερη
οργάνωση ή τη βελτίωση της αποδοτικότητας της δημόσιας
υπηρεσίας, παρέχονται χρηματικά βραβεία.
2. Με προεδρικό διάταγμα, που εκδίδεται με πρόταση
των Υπουργών Εσωτερικών, Δημόσιας Διοίκησης και
Αποκέντρωσης και Οικονομίας και Οικονομικών, καθορίζονται
τα όργανα, η διαδικασία αξιολόγησης και
βράβευσης των προτάσεων ή μελετών, ο τρόπος αξιοποίησης
τους, το ύψος των χρηματικών βραβείων και
κάθε αναγκαία λεπτομέρεια.
3. Το χρηματικό βραβείο παρέχεται στον δικαιούχο
και μετά την αποχώρηση του από την υπηρεσία.

  ΜΕΡΟΣ Δ΄
ΥΠΗΡΕΣΙΑΚΕΣ ΜΕΤΑΒΟΛΕΣ

ΚΕΦΑΛΑΙΟ Α΄
ΚΙΝΗΤΙΚΟΤΗΤΑ

Άρθρο 65
Τοποθέτηση
1. Ο υπάλληλος, μετά το διορισμό του, τοποθετείται,
με απόφαση του προϊσταμένου της οικείας αρχής και
μετά γνώμη του οικείου υπηρεσιακού συμβουλίου, σε
θέση για την κατάληψη της οποίας συμμετείχε στη
διαδικασία πρόσληψης. Σε περίπτωση που ο υπάλληλος
μπορεί να τοποθετηθεί σε περισσότερες θέσεις,
συνεκτιμάται για την τοποθέτηση του σε συγκεκριμένη
θέση η αίτηση προτίμησης που τυχόν έχει υποβάλει.
Γνώμη του υπηρεσιακού συμβουλίου δεν απαιτείται, εάν
από τη διαδικασία πρόσληψης προκύπτουν η θέση και
η υπηρεσιακή μονάδα, στην οποία πρόκειται να προσληφθεί
ο υπάλληλος.
2. Οι προϊστάμενοι των οργανικών μονάδων τοποθετούνται,
με απόφαση της οικείας αρχής και μετά γνώμη
του υπηρεσιακού συμβουλίου, ανάλογα με τα προσόντα,
τις εμπειρίες και την ειδίκευση που διαθέτουν. Το
υπηρεσιακό συμβούλιο συνεκτιμά επίσης το συνολικό
χρόνο υπηρεσίας, το χρόνο υπηρεσίας κατά περιοχή,
την οικογενειακή κατάσταση, την ηλικία, τη συνυπηρέτηση
συζύγου και την εντοπιότητα.
3. Η τοποθέτηση σε θέσεις της ίδιας αρχής γίνεται
χωρίς γνώμη του υπηρεσιακού συμβουλίου.

Άρθρο 66
Μετακίνηση
1. Μετακίνηση υπαλλήλου από μία οργανική μονάδα
σε άλλη της ίδιας αρχής πραγματοποιείται με απόφαση
του προϊσταμένου της.
2. Μετακίνηση προϊσταμένων γίνεται σε αντίστοιχης
βαθμίδας οργανική μονάδα.
3. Για μετακίνηση σε οργανική μονάδα που εδρεύει σε
περιοχή άλλου δήμου ή κοινότητας, το οικείο όργανο
υποχρεούται να μετακινήσει τον υπάλληλο που έχει εκδηλώσει
επιθυμία μετακίνησης στη συγκεκριμένη οργανική
μονάδα, εκτός εάν αιτιολογημένοι λόγοι συμφέροντος
της υπηρεσίας δεν επιτρέπουν τη μετακίνηση του.
Στις λοιπές περιπτώσεις το οικείο όργανο υποχρεούται
να λάβει υπόψη του κριτήρια όπως ο τόπος κατοικίας
του υπαλλήλου, η κατάσταση υγείας του, η οικογενειακή
του κατάσταση και η συνυπηρέτηση συζύγου.
4. Η μετακίνηση εκτός νομού ή σε νησί γίνεται με τη
διαδικασία της μετάθεσης. Εξαιρούνται τα νησιά που
έχουν οδική σύνδεση με χερσαία τμήματα της χώρας.

Άρθρο 67
Μετάθεση
1. Μετάθεση επιτρέπεται μετά από αίτηση του υπαλλήλου
ή αυτεπαγγέλτως από την υπηρεσία, μόνο όταν
υπάρχει κενή θέση.
2. Οι μεταθέσεις μετά από αίτηση του υπαλλήλου προηγούνται
των μεταθέσεων χωρίς αίτηση. Οι μεταθέσεις,
μετά από αίτηση, υπαλλήλων που πάσχουν από δυσίατα
νοσήματα, προηγούνται των λοιπών κατηγοριών
μεταθέσεων μετά από αίτηση. Μετάθεση πολυτέκνων
και τέκνων πολυτέκνων δεν είναι δυνατή χωρίς αίτηση
τους. Η διάταξη του προηγούμενου εδαφίου ισχύει και
για υπαλλήλους που είναι γονείς τριών τέκνων ή για
ένα τέκνο οικογένειας με τρία παιδιά, τα οποία ένα ή
περισσότερα είναι υπάλληλοι. Αν στην τελευταία περίπτωση
και οι γονείς είναι υπάλληλοι, η διάταξη του
προηγούμενου εδαφίου εφαρμόζεται μόνο για τους γονείς
ή μόνο για ένα τέκνο αυτών.
3. Για τη διενέργεια μεταθέσεων λαμβάνονται υπόψη
τα κριτήρια του συνολικού χρόνου υπηρεσίας του
υπαλλήλου, του χρόνου υπηρεσίας κατά περιοχή, της
οικογενειακής του κατάστασης, της ηλικίας, της συνυπηρέτησης
και της εντοπιότητας, αξιολογούμενα με
συντελεστές βαρύτητας (μόρια). Η οικογενειακή κατάσταση
αξιολογείται με συντελεστή τρία (3) για τον
σύζυγο, τρία (3) για το πρώτο και πέντε (5) για κάθε
επόμενο ανήλικο τέκνο ή τέκνο που σπουδάζει σε σχολή
ανώτατης εκπαίδευσης, εφόσον δεν έχει συμπληρώσει
το 25ο έτος της ηλικίας του. Στους άγαμους,
διαζευγμένους, χήρους και εν διαστάσει γονείς τέκνων
από τα αναφερόμενα στο προηγούμενο εδάφιο, για τα
οποία τους έχει αποδεδειγμένα ανατεθεί η επιμέλεια,
οι συντελεστές βαρύτητας προσαυξάνονται κατά ένα
(1) για κάθε τέκνο. Η ηλικία των ετών 40, 4150 και 5160
αξιολογείται με τους συντελεστές ένα (1), δύο (2) και
τρία (3), αντίστοιχα.
4. Με προεδρικά διατάγματα, που εκδίδονται με πρόταση
του Υπουργού Εσωτερικών, Δημόσιας Διοίκησης
και Αποκέντρωσης και του οικείου Υπουργού, καθορίζονται
συντελεστές, πλην των προσδιοριζόμενων στην
προηγούμενη παράγραφο, ανάλογα με τις συνθήκες λειτουργίας
και τις ειδικότερες ανάγκες της υπηρεσίας, η
διαδικασία με βάση πίνακες μεταθετέων, η δυνατότητα
εξαιρέσεων από μεταθέσεις και η δυνατότητα προσωρινής
αναστολής αυτών, καθώς και κάθε άλλη αναγκαία
λεπτομέρεια για τη διενέργεια των μεταθέσεων, κατά
Υπουργείο ή αυτοτελή δημόσια υπηρεσία ή νομικό πρόσωπο
δημοσίου δικαίου ή κλάδο προσωπικού αυτών. Με
τα ίδια προεδρικά διατάγματα επιτρέπεται, ανάλογα με
τις συνθήκες λειτουργίας και τις ειδικότερες ανάγκες
της υπηρεσίας, η προσθήκη και άλλων, μέχρι τριών το
πολύ, κριτηρίων και ο καθορισμός των συντελεστών
αυτών. Με τα ίδια διατάγματα επιτρέπεται να μη λαμβάνεται
υπόψη το κριτήριο της εντοπιότητας, εφόσον
αυτό επιβάλλεται από τη φύση της υπηρεσίας. Τυχόν
τροποποίηση των προεδρικών διαταγμάτων της παρούσας
παραγράφου δεν θίγει τους εκάστοτε ισχύοντες
πίνακες μεταθετέων ούτε τη διαδικασία κατάρτισης
πινάκων μεταθετέων που έχει ήδη αρχίσει.
5. Η μετάθεση των υπαλλήλων διενεργείται με απόφαση
του αρμόδιου οργάνου διοίκησης μετά από σύμφωνη
γνώμη του υπηρεσιακού συμβουλίου.
6. Με το έγγραφο, με το οποίο ανακοινώνεται στον
υπάλληλο η μετάθεση του, τάσσεται ανάλογα με την
απόσταση και τα μέσα συγκοινωνίας, η αναγκαία για τη
μετάβαση στη νέα του θέση προθεσμία. Η προθεσμία
αυτή δεν μπορεί να υπερβαίνει τον έναν (1) μήνα και
για μεταθέσεις προς ή από το εξωτερικό τους δύο (2)
μήνες.
7. Οι υπάλληλοι δεν μετατίθενται πριν συμπληρώσουν
διετία στην υπηρεσία που τοποθετήθηκαν κατά το διορισμό
τους.
8. Κατ’ εξαίρεση επιτρέπεται, σύμφωνα με τη διαδικασία
της παραγράφου 5, μετάθεση πριν από την
παρέλευση του ανωτέρω χρονικού διαστήματος είτε
σε περίπτωση αμοιβαίας αίτησης υπαλλήλων είτε για
σοβαρούς υπηρεσιακούς ή προσωπικούς λόγους.
9. Η μετά από αίτηση του υπαλλήλου μετάθεση του
σε παραμεθόρια περιοχή με σκοπό τη συνυπηρέτηση
συζύγων είναι υποχρεωτική.
10. Ειδικές διατάξεις που αφορούν μεταθέσεις εξακολουθούν
να ισχύουν.

Άρθρο 68
Απόσπαση
1. Με απόφαση των οικείων Υπουργών επιτρέπεται η
απόσπαση υπαλλήλων δημοσίων υπηρεσιών κάθε μορφής
ή νομικών προσώπων δημοσίου δικαίου σε υπηρεσία
άλλου Υπουργείου ή σε νομικό πρόσωπο δημοσίου
δικαίου για την αντιμετώπιση σοβαρών και επειγουσών
υπηρεσιακών αναγκών προσωρινού χαρακτήρα μετά
από γνώμη των οικείων υπηρεσιακών συμβουλίων.
2. Απόσπαση υπαλλήλων από μία αρχή σε άλλη του
ίδιου υπουργείου ή νομικού προσώπου δημοσίου δικαίου
επιτρέπεται για κάλυψη υπηρεσιακών αναγκών με απόφαση
του οικείου Υπουργού ή του οργάνου διοίκησης
του νομικού προσώπου μετά από γνώμη του υπηρεσιακού
συμβουλίου.
3. Απόσπαση για προσωπικούς λόγους είναι δυνατή
κατ’ εξαίρεση και εφόσον οι ανάγκες της υπηρεσίας
το επιτρέπουν.
4. Η διάρκεια των ανωτέρω αποσπάσεων δεν μπορεί
να υπερβαίνει τα δύο (2) έτη συνολικά. Με αίτηση του
υπαλλήλου, η απόσπαση μπορεί να παρατείνεται για
ένα (1) ακόμη έτος.
5. Η απόσπαση παύει αυτοδικαίως όταν λήξει το χρονικό
όριο της παρ. 4 του παρόντος άρθρου. Ο υπάλληλος
με τη λήξη της απόσπασης επανέρχεται υποχρεωτικά
στη θέση του χωρίς άλλη διατύπωση.
6. Απαγορεύεται η απόσπαση υπαλλήλου που έχει
επιλεγεί ως προϊστάμενος οργανικής μονάδας. Σε περίπτωση
που ο αποσπασμένος υπάλληλος επιλεγεί ως
προϊστάμενος οργανικής μονάδας, επέρχεται αυτοδίκαιη
παύση της απόσπασης από την τοποθέτηση του
ως προϊσταμένου.
7. Η απόσπαση μπορεί να παύει οποτεδήποτε πριν από
τη λήξη του χρονικού ορίου της παρ. 4 του παρόντος
άρθρου για λόγους αναγόμενους στην υπηρεσία.
8. Στην περίπτωση της παρ. 1 του παρόντος άρθρου
αποσπασμένος υπάλληλος που συμπλήρωσε τριετία συνεχώς
ή διακεκομμένα, δεν επιτρέπεται να αποσπασθεί
πριν να παρέλθει τριετία από τη λήξη της προηγούμενης
απόσπασης. Για εξαιρετικούς λόγους επιτρέπεται
απόσπαση ή παράταση της μέχρι τεσσάρων (4) μηνών
και πριν από την πάροδο της τριετίας.
9. Απαγορεύεται η απόσπαση του υπαλλήλου πριν
παρέλθει διετία από το διορισμό του.
10. Με την απόφαση της απόσπασης καθορίζεται η
υπηρεσία η οποία επιβαρύνεται με τη μισθοδοσία του
αποσπασμένου υπαλλήλου.
11. Επιτρέπεται η απόσπαση σε γραφεία βουλευτών
ή Ελλήνων βουλευτών του Ευρωπαϊκού Κοινοβουλίου
κατά τις ισχύουσες ειδικές διατάξεις, με την επιφύλαξη
της παρ. 9 του άρθρου αυτού.
12. Ειδικές διατάξεις διατηρούνται σε ισχύ.
ΚΕΦΑΛΑΙΟ Β΄
ΚΙΝΗΤΙΚΟΤΗΤΑ  ΜΕΤΑΤΑΞΗ

Άρθρο 69
Μετάταξη από κλάδο σε κλάδο
της ίδιας κατηγορίας
1. Μετάταξη υπαλλήλου σε κενή θέση άλλου κλάδου
της ίδιας κατηγορίας του ίδιου Υπουργείου ή της ίδιας
δημόσιας υπηρεσίας ή του ίδιου νομικού προσώπου
δημοσίου δικαίου αντίστοιχα, επιτρέπεται είτε με
πρωτοβουλία της υπηρεσίας είτε μετά από αίτηση του
υπαλλήλου, ύστερα από γνώμη του υπηρεσιακού συμβουλίου
του κλάδου στον οποίο μετατάσσεται.
2. Ο μετατασσόμενος πρέπει να κατέχει τον τίτλο
σπουδών που απαιτείται για τον κλάδο στον οποίο μετατάσσεται.
3. Ο χρόνος υπηρεσίας που έχει διανυθεί στο βαθμό
με τον οποίο ο υπάλληλος μετατάσσεται, θεωρείται
ότι έχει διανυθεί στον κλάδο στον οποίο μετατάσσεται,
εφόσον έχει διανυθεί με τον τίτλο σπουδών που
απαιτείται για τον κλάδο αυτόν.

Άρθρο 70
Μετάταξη σε κλάδο ανώτερης κατηγορίας
1. Μετάταξη υπαλλήλου σε κενή θέση κλάδου ανώτερης
κατηγορίας του ίδιου Υπουργείου ή της ίδιας δημόσιας
υπηρεσίας ή του ίδιου νομικού προσώπου δημοσίου
δικαίου αντίστοιχα, επιτρέπεται μετά από αίτηση του
υπαλλήλου και ύστερα από γνώμη του υπηρεσιακού
συμβουλίου του κλάδου στον οποίο μετατάσσεται.
Ο μετατασσόμενος πρέπει να κατέχει τον τίτλο σπουδών
που απαιτείται για τον κλάδο στον οποίο μετατάσσεται.
2. Υπάλληλος που είχε τον απαιτούμενο για διορισμό
σε ανώτερη κατηγορία τίτλο σπουδών κατά το χρόνο
υποβολής της αίτησης διορισμού του δεν επιτρέπεται
να μεταταγεί σε θέση κλάδου ανώτερης κατηγορίας
πριν από τη συμπλήρωση οκταετίας από το διορισμό
του.
3. Ο υπάλληλος μετατάσσεται με το βαθμό που κατέχει.
Αν ο εισαγωγικός βαθμός του κλάδου στον οποίο
μετατάσσεται είναι ανώτερος του βαθμού που κατέχει,
μετατάσσεται με τον εισαγωγικό αυτό βαθμό. Ο χρόνος
υπηρεσίας που έχει διανυθεί στο βαθμό με τον οποίο ο
υπάλληλος μετατάσσεται, θεωρείται ότι έχει διανυθεί
στο βαθμό της θέσης στην οποία μετατάσσεται, εφόσον
έχει διανυθεί με τον τίτλο σπουδών που απαιτείται για
τον κλάδο αυτόν.
4. Σε περίπτωση που υπάρχουν περισσότεροι υποψήφιοι
για μετάταξη, προηγούνται αυτοί που κατέχουν
τον προβλεπόμενο τίτλο σπουδών και ακολουθούν οι
υποψήφιοι που κατέχουν τίτλο σπουδών που προβλέπεται
ως επικουρικό προσόν διορισμού.

Άρθρο 71
Μετάταξη σε άλλο Υπουργείο ή δημόσια υπηρεσία
ή νομικό πρόσωπο δημοσίου δικαίου
1. Επιτρέπεται μετάταξη από Υπουργείο σε Υπουργείο
ή σε άλλη δημόσια υπηρεσία ή σε νομικό πρόσωπο
δημοσίου δικαίου και αντιστρόφως ή μεταξύ τους. Οποιοσδήποτε
από τους ανωτέρω φορείς επιθυμεί να καλύψει
κενές θέσεις με μετάταξη υποχρεούται να προβεί
σε σχετική ανακοίνωση που αποστέλλεται σε όλα τα
Υπουργεία, τα οποία την κοινοποιούν σε όλες τις εποπτευόμενες
από αυτά υπηρεσίες και νομικά πρόσωπα
δημοσίου δικαίου, στην οποία θα ορίζεται αποκλειστική
προθεσμία υποβολής αιτήσεων. Με την ανακοίνωση
καθορίζονται τα τυπικά προσόντα που απαιτούνται για
τον οικείο κλάδο και μπορεί, ύστερα από αιτιολογημένη
απόφαση του υπηρεσιακού συμβουλίου, να καθορίζονται
πρόσθετα προσόντα. Η ανακοίνωση κοινοποιείται
υποχρεωτικώς στο Υπουργείο Εσωτερικών, Δημόσιας
Διοίκησης και Αποκέντρωσης προκειμένου να εισαχθεί
στο δικτυακό τόπο του Υπουργείου.
2. Σε περίπτωση που ο υπάλληλος κατέχει τίτλο σπουδών
που δεν προβλέπεται ως τυπικό προσόν διορισμού
σε κανέναν κλάδο του Υπουργείου ή του νομικού προσώπου
δημοσίου δικαίου ή της δημόσιας υπηρεσίας
στην οποία ανήκει, επιτρέπεται η μετάταξη ύστερα από
αίτηση του σε άλλο Υπουργείο ή άλλο νομικό πρόσωπο
δημοσίου δικαίου ή σε άλλη δημόσια υπηρεσία σε κενή
θέση κλάδου για τον οποίο προβλέπεται ως τυπικό
προσόν διορισμού ο τίτλος σπουδών που κατέχει.
3. Οι μετατάξεις του παρόντος άρθρου γίνονται ύστερα
από γνώμη του υπηρεσιακού συμβουλίου του φορέα
υποδοχής.

Άρθρο 72
Μετάταξη σε υπηρεσίες παραμεθόριων περιοχών
1. Κενές θέσεις δημοσίων υπηρεσιών και Ν.Π.Δ.Δ. των
παραμεθόριων περιοχών είναι δυνατόν να καλύπτονται
με μετάταξη υπαλλήλων που διαθέτουν τον τίτλο
σπουδών που απαιτείται για τη θέση στην οποία μετατάσσονται.
Η μετάταξη αυτή διενεργείται σε κλάδο
ίδιας ή ανώτερης κατηγορίας, ύστερα από αίτηση του
υπαλλήλου, οποτεδήποτε, χωρίς γνώμη υπηρεσιακών
συμβουλίων, με κοινή απόφαση του Υπουργού Εσωτερικών,
Δημόσιας Διοίκησης και Αποκέντρωσης και των
κατά περίπτωση συναρμόδιων Υπουργών.
2. Ειδικά για το νοσηλευτικό προσωπικό νοσοκομείων
και το φυλακτικό προσωπικό φυλακών, η διαδικασία
μετάταξης δεν προωθείται χωρίς πλήρως αιτιολογημένη
βεβαίωση του αρμόδιου διευθυντή και της διοίκησης
του νοσοκομείου ή του αντίστοιχου διευθυντή των φυλακών
ότι η μετάταξη ουδεμία επιφέρει συνέπεια για
τη λειτουργία της υπηρεσίας του.
3. Παραμεθόριες περιοχές για την εφαρμογή του παρόντος
άρθρου είναι οι οριζόμενες στο άρθρο 9 παρ. 22 του
ν. 2266/1994 (ΦΕΚ 218 Α΄) και στις κατ’ εξουσιοδότηση του
αυτού άρθρου εκδιδόμενες κοινές υπουργικές αποφάσεις.
Οι διατάξεις του άρθρου 18 παρ. 4 του ν. 2503/1997
(ΦΕΚ 107 Α΄) έχουν εφαρμογή και για τις μετατάξεις του
παρόντος άρθρου.
4. Στους μετατασσόμενους σε παραμεθόριες περιοχές
κατά τις διατάξεις του παρόντος άρθρου παρέχονται
όλα τα προβλεπόμενα από τη νομοθεσία οικονομικά ή
άλλα υπηρεσιακά κίνητρα, καθώς επίσης και τα εκάστοτε
προβλεπόμενα έξοδα μετάθεσης. Η σχετική δαπάνη
βαρύνει τον προϋπολογισμό εξόδων της υπηρεσίας,
στην οποία μετατάσσεται ο υπάλληλος.
5. Υπάλληλοι οι οποίοι μετατάσσονται σε υπηρεσία
παραμεθόριας περιοχής κατ’ εφαρμογή του παρόντος
υποχρεούνται να παραμείνουν στην υπηρεσία τοποθέτησης
τους για μία τουλάχιστον δεκαετία. Κάθε πράξη
που συνεπάγεται απόσπαση, μετάθεση ή μετάταξη
πριν από τη συμπλήρωση της δεκαετούς υποχρεωτικής
παραμονής στην υπηρεσία όπου μετατάχθηκαν είναι
αυτοδικαίως άκυρη, με μόνη εξαίρεση την απόσπαση
υπαλλήλων για το χρόνο της φοίτησης τους στην Εθνική
Σχολή Δημόσιας Διοίκησης και στην Εθνική Σχολή
Τοπικής Αυτοδιοίκησης του Εθνικού Κέντρου Δημόσιας
Διοίκησης και Αυτοδιοίκησης (Ε.Κ.Δ.Δ.Α.).
6. Για τον μετατασσόμενο σε παραμεθόριο περιοχή
κατά τις διατάξεις του παρόντος άρθρου, ο οποίος αποκτά
μετά τη μετάταξη του την πολυτεκνική ιδιότητα, ο
χρόνος υποχρεωτικής παραμονής μειώνεται από δέκα
(10) σε έξι (6) χρόνια.

Άρθρο 73
Διαδικασία μετατάξεων
1. Δεν επιτρέπεται μετάταξη υπαλλήλου πριν τη συμπλήρωση
δύο (2) ετών από το διορισμό του.
2. Οι αιτήσεις μετάταξης εισάγονται στο υπηρεσιακό
συμβούλιο εντός μηνός από την υποβολή τους και στην
περίπτωση της παρ. 1 του άρθρου 71 από τη λήξη της
προθεσμίας υποβολής των αιτήσεων. Το υπηρεσιακό
συμβούλιο οφείλει να αποφανθεί εντός δύο (2) μηνών
το αργότερο, αφού συνεκτιμήσει τόσο την καταλληλότητα
του υποψηφίου για την άσκηση των καθηκόντων
του κλάδου στον οποίο ζητεί να μεταταγεί, όσο και τις
ανάγκες της υπηρεσίας.
3. Οι αιτήσεις μετατάξεων των άρθρων 69 και 70 υποβάλλονται
στην αρμόδια υπηρεσία προσωπικού κατά
τους μήνες Μάρτιο και Οκτώβριο κάθε έτους και συνεξετάζονται
από το οικείο υπηρεσιακό συμβούλιο.
4. Σε περίπτωση υποβολής περισσότερων αιτήσεων
για μετάταξη στην ίδια θέση σύμφωνα με τις διατάξεις
των άρθρων 6971 του παρόντος, το υπηρεσιακό συμβούλιο
λαμβάνει υπόψη την απόδοση των υπαλλήλων, το
χρόνο συνολικής υπηρεσίας στο βαθμό και τον κλάδο,
καθώς και τα λοιπά στοιχεία του προσωπικού τους
μητρώου.
5. Θέσεις για τις οποίες εκδόθηκε προκήρυξη πλήρωσης
τους με διορισμό δεν καλύπτονται με μετάταξη.

Άρθρο 74
Πράξη μετάταξης
1. Οι μετατάξεις των άρθρων 6970 του παρόντος
κεφαλαίου διενεργούνται με απόφαση του αρμόδιου
Υπουργού ή του μονομελούς οργάνου διοίκησης του
Ν.Π.Δ.Δ. και αν δεν υπάρχει του Δ.Σ. αυτού. Οι μετατάξεις
των άρθρων 7172 του παρόντος διενεργούνται με
κοινή απόφαση των οικείων Υπουργών. Προκειμένου
για μετάταξη υπαλλήλων εντός της αυτής Περιφέρειας,
αυτή διενεργείται με απόφαση του Γενικού Γραμματέα
της Περιφέρειας. Προκειμένου για μετάταξη υπαλλήλων
μεταξύ Περιφερειών, αυτή διενεργείται με κοινή απόφαση
των οικείων Γενικών Γραμματέων Περιφέρειας. Προκειμένου
για μετάταξη από Περιφέρεια σε Υπουργείο
ή νομικό πρόσωπο δημοσίου δικαίου ή άλλη δημόσια
υπηρεσία και αντιστρόφως, αυτή διενεργείται με κοινή
απόφαση του Υπουργού Εσωτερικών, Δημόσιας Διοίκησης
και Αποκέντρωσης και του οικείου Υπουργού. Μετάταξη
υπαλλήλου νομικού προσώπου δημοσίου δικαίου
σε άλλο νομικό πρόσωπο δημοσίου δικαίου διενεργείται
με κοινή απόφαση των οικείων μονομελών οργάνων
διοίκησης και σε περίπτωση που αυτά δεν υπάρχουν,
με κοινή απόφαση των οικείων διοικητικών συμβουλίων.
Μετατάξεις από νομικό πρόσωπο δημοσίου δικαίου
σε Υπουργείο και αντίστροφα διενεργούνται με κοινή
απόφαση των οικείων Υπουργών.
2. Τα αρμόδια όργανα μπορούν να αρνηθούν την εκτέλεση
των αποφάσεων των υπηρεσιακών συμβουλίων για
μετάταξη υπαλλήλων για λόγους νομιμότητας.
3. Η πράξη μετάταξης δημοσιεύεται σε περίληψη στην
Εφημερίδα της Κυβερνήσεως.

Άρθρο 75
Ειδικές διατάξεις
Ειδικές διατάξεις που προβλέπουν μετατάξεις, οι οποίες
δεν εμπίπτουν στις ρυθμίσεις του παρόντος κεφαλαίου,
διατηρούνται σε ισχύ.
ΚΕΦΑΛΑΙΟ Γ΄
ΚΑΤΗΓΟΡΙΕΣ  ΚΛΑΔΟΙ  ΠΡΟΣΟΝΤΑ

Άρθρο 76
Κατάταξη θέσεων σε κατηγορίες
Οι θέσεις του προσωπικού που υπάγεται στις διατάξεις
του παρόντος κατατάσσονται στις εξής κατηγορίες:
α) κατηγορία Ειδικών Θέσεων (ΕΘ),
β) κατηγορία θέσεων Πανεπιστημιακής Εκπαίδευσης
(ΠΕ),
γ) κατηγορία θέσεων Τεχνολογικής Εκπαίδευσης
(ΤΕ),
δ) κατηγορία θέσεων Δευτεροβάθμιας Εκπαίδευσης
(ΔΕ),
ε) κατηγορία θέσεων Υποχρεωτικής Εκπαίδευσης
(ΥΕ).

Άρθρο 77
Θέσεις κατά κατηγορία  Τυπικά προσόντα
1. Θέσεις της κατηγορίας ΥΕ είναι εκείνες, για τις
οποίες ως τυπικό προσόν διορισμού ορίζεται απολυτήριος
τίτλος υποχρεωτικής εκπαίδευσης ή ισοδύναμης
κατώτερης τεχνικής σχολής.
2. Θέσεις της κατηγορίας ΔΕ είναι εκείνες, για τις
οποίες ως τυπικό προσόν διορισμού ορίζεται απολυτήριος
τίτλος ή πτυχίο σχολής δευτεροβάθμιας εκπαίδευσης
ή άλλου ισότιμου σχολείου ή αναγνωρισμένης
σχολής τυφλών τηλεφωνητών. Στις περιπτώσεις που δεν
καθίσταται δυνατή η πλήρωση θέσεων κλάδων τεχνικών
ειδικοτήτων κατηγορίας ΔΕ, διότι δεν προσήλθε κανένας
υποψήφιος με τα προσόντα της παρούσας παραγράφου
ή προσήλθαν λιγότεροι από τις προς πλήρωση
θέσεις, επιτρέπεται ο διορισμός με τα προσόντα της
προηγούμενης παραγράφου και τριετή τουλάχιστον
αντίστοιχη εμπειρία.
3. Θέσεις της κατηγορίας ΤΕ είναι εκείνες για τις
οποίες ως τυπικό προσόν διορισμού ορίζεται το πτυχίο
ή το δίπλωμα τμήματος ή σχολής τεχνολογικού
τομέα ανώτατης εκπαίδευσης της ημεδαπής ή ισότιμο
πτυχίο ή δίπλωμα της ημεδαπής ή αλλοδαπής ή πτυχίο
Κ.Α.Τ.Ε.Ε. ή ισότιμο πτυχίο ή δίπλωμα της ημεδαπής ή
αλλοδαπής.
4. Θέσεις της κατηγορίας ΠΕ είναι εκείνες για τις
οποίες ως τυπικό προσόν διορισμού ορίζεται το πτυχίο
ή δίπλωμα τμήματος ή σχολής πανεπιστημιακού τομέα
ανώτατης εκπαίδευσης της ημεδαπής ή ισότιμο της
αλλοδαπής.
5. Θέσεις της κατηγορίας ΕΘ είναι οι προβλεπόμενες
από ειδικές διατάξεις.
6. Θέσεις κλάδων ή ειδικοτήτων ΠΕ ή ΤΕ καλύπτονται,
επίσης, και από κατόχους πτυχίων ή τίτλων τριτοβάθμιας
ή μεταδευτεροβάθμιας εκπαίδευσης, που έχουν
αποκτηθεί σε χώρες μέλη της Ε.Ε., στους οποίους έχει
χορηγηθεί είτε πράξη αναγνώρισης επαγγελματικής
ισοτιμίας από το Συμβούλιο Ισοτιμιών του π.δ. 165/2000
είτε απόφαση αναγνώρισης επαγγελματικής εκπαίδευσης
από την αρμόδια αρχή του π.δ. 231/1998, όπως αυτά
ισχύουν κάθε φορά.
Οι κάτοχοι των παραπάνω τίτλων κατατάσσονται σε
κατηγορία εκπαίδευσης, όπως αυτή προσδιορίζεται,
κάθε φορά, από τη σχετική πράξη αναγνώρισης επαγγελματικής
ισοτιμίας ή επαγγελματικής εκπαίδευσης.

Άρθρο 78
Θέσεις και τυπικά προσόντα κατά κλάδο Καθήκοντα
1. Η κατάταξη των θέσεων κάθε κατηγορίας σε κλάδους,
οι ειδικότητες των κλάδων, η κατανομή των θέσεων
κάθε κλάδου ανά ειδικότητα και τα κατά το άρθρο 77 του
παρόντος τυπικά προσόντα διορισμού σε θέσεις κάθε
κλάδου καθορίζονται με τους οικείους οργανισμούς. Εάν
οι οργανισμοί δεν προβλέπουν κατανομή των θέσεων ανά
ειδικότητα ο αριθμός των υπαλλήλων που διορίζονται
από κάθε ειδικότητα καθορίζεται με την προκήρυξη για
την πλήρωση των θέσεων του οικείου κλάδου.
2. Με τους οργανισμούς μπορεί να καθορίζονται και
πρόσθετα ειδικά τυπικά προσόντα διορισμού σε θέσεις
κάθε κλάδου, καθώς και οι τίτλοι σπουδών ή άλλα έγγραφα
με τα οποία αποδεικνύεται η συνδρομή τους. Σε
εξαιρετικές περιπτώσεις και εφόσον δεν είναι δυνατή η
απόδειξη με έγγραφα, επιτρέπεται η απόδειξη με άλλα
αποδεικτικά μέσα και με διαδικασία που καθορίζεται
με προεδρικό διάταγμα, που εκδίδεται με πρόταση του
Υπουργού Εσωτερικών, Δημόσιας Διοίκησης και Αποκέντρωσης
και των οικείων Υπουργών, άλλως με τον
οργανισμό κάθε υπηρεσίας.
3. Με προεδρικό διάταγμα, που εκδίδεται με πρόταση
του Υπουργού Εσωτερικών, Δημόσιας Διοίκησης και
Αποκέντρωσης, μπορεί να ορίζονται ενιαία για όλες
ή για μέρος των δημοσίων υπηρεσιών ή νομικών προσώπων
δημοσίου δικαίου οι κλάδοι, οι ειδικότητες, τα
τυπικά προσόντα διορισμού σε θέσεις κάθε κλάδου
ή ειδικότητας, τα καθήκοντα κάθε κλάδου ή ομάδας
κλάδων της ίδιας ή διαφορετικής κατηγορίας και κάθε
άλλη αναγκαία λεπτομέρεια. Ειδικά στην περίπτωση
καθορισμού των καθηκόντων κάθε κλάδου ή ομάδας
κλάδων, το σχετικό προεδρικό διάταγμα εκδίδεται με τη
σύμπραξη και του οικείου κατά περίπτωση Υπουργού.

Άρθρο 79
Διυπουργικοί κλάδοι
1. Με προεδρικά διατάγματα, που εκδίδονται με πρόταση
του Υπουργού Εσωτερικών, Δημόσιας Διοίκησης
και Αποκέντρωσης και των οικείων κατά περίπτωση
Υπουργών, μετά από γνώμη της Α.Δ.Ε.Δ.Υ, μπορεί για
την άσκηση καθηκόντων της ίδιας ειδικότητας ή την
άσκηση της ίδιας λειτουργίας σε περισσότερα Υπουργεία:
α) να συνιστώνται διυπουργικοί κλάδοι ή β) να
συγχωνεύονται ομοειδείς κλάδοι ή ειδικότητες κλάδων
της ίδιας κατηγορίας περισσότερων Υπουργείων σε
ενιαίο διυπουργικό κλάδο ή γ) θέσεις της ίδιας κατηγορίας
διαφορετικών κλάδων Υπουργείων να συγκροτούν
διυπουργικό κλάδο ορισμένης ειδικότητας. Με τα ίδια
διατάγματα ρυθμίζονται και θέματα κατάταξης στους
κλάδους αυτούς των υπαλλήλων, οι θέσεις των οποίων
μεταφέρονται στο διυπουργικό κλάδο, καθώς και
θέματα μετάταξης υπαλλήλων στον κλάδο αυτόν. Με
όμοια προεδρικά διατάγματα καθορίζονται τα προσόντα
διορισμού στο διυπουργικό κλάδο, ο αρμόδιος για τη
διοίκηση του διυπουργικού κλάδου Υπουργός και κάθε
άλλο θέμα σχετικό με την οργάνωση και τη λειτουργία
του κλάδου. Όταν ρυθμίζονται θέματα επικουρικής
ασφάλισης του προσωπικού των διυπουργικών κλάδων,
τα σχετικά διατάγματα εκδίδονται με πρόταση και του
Υπουργού Απασχόλησης και Κοινωνικής Προστασίας.
2. Οι θέσεις των διυπουργικών κλάδων κατανέμονται
στις υπηρεσίες των κατ’ ιδίαν Υπουργείων με κοινή απόφαση
του Υπουργού Εσωτερικών, Δημόσιας Διοίκησης
και Αποκέντρωσης και του αρμόδιου, για τη διοίκηση
του κλάδου, Υπουργού.
ΚΕΦΑΛΑΙΟ Δ΄
ΠΡΟΑΓΩΓΗ  ΠΡΟΪΣΤΑΜΕΝΟΙ

Άρθρο 80
Βαθμολογική διάρθρωση θέσεων
1. Οι θέσεις προσωπικού της κατηγορίας Ειδικών θέσεων
(ΕΘ) κατατάσσονται στους βαθμούς πρώτο (1ο)
και δεύτερο (2ο).
2. Οι θέσεις των κατηγοριών Πανεπιστημιακής Εκπαίδευσης
(ΠΕ), Τεχνολογικής Εκπαίδευσης (ΤΕ), Δευτεροβάθμιας
Εκπαίδευσης (ΔΕ) και Υποχρεωτικής Εκπαίδευσης
(ΥΕ) κατατάσσονται σε πέντε (5) συνολικά βαθμούς
ως ακολούθως:
Βαθμός Α΄
Βαθμός Β΄
Βαθμός Γ΄
Βαθμός Δ΄
Βαθμός Ε΄.
3. Οι θέσεις των κατηγοριών ΠΕ, ΤΕ και ΔΕ κατατάσσονται
στους βαθμούς Δ΄, Γ΄, Β΄ και Α΄, από τους οποίους
κατώτερος είναι ο Δ΄ και ανώτερος ο Α΄. Οι θέσεις της
κατηγορίας ΥΕ κατατάσσονται στους βαθμούς Ε΄, Δ΄,
Γ΄ και Β΄, από τους οποίους κατώτερος είναι ο Ε΄ και
ανώτερος ο Β΄.
4. Εισαγωγικός βαθμός των κατηγοριών ΠΕ, ΤΕ και ΔΕ
είναι ο βαθμός Δ΄ και της κατηγορίας ΥΕ ο βαθμός Ε΄.
Για τους κατόχους διδακτορικού διπλώματος συναφούς
με τα αντικείμενα στα οποία είναι δυνατόν, κατά τις οργανικές
διατάξεις της υπηρεσίας τους, να απασχοληθούν
εισαγωγικός βαθμός είναι ο Γ΄. Για τους αποφοίτους
της Εθνικής Σχολής Δημόσιας Διοίκησης (Ε.Σ.Δ.Δ.) και
της Εθνικής Σχολής Τοπικής Αυτοδιοίκησης (Ε.Σ.Τ.Α.) του
Εθνικού Κέντρου Δημόσιας Διοίκησης και Αυτοδιοίκησης
(Ε.Κ.Δ.Δ.Α.), εισαγωγικός βαθμός είναι ο Β΄. Ο χρόνος
φοίτησης στην Ε.Σ.Δ.Δ. και την Ε.Σ.Τ.Α. υπολογίζεται ως
πλεονάζων στο Β΄ βαθμό. Για τους αριστούχους προσμετράται
ένα επιπλέον έτος στον ίδιο βαθμό.
Στις περιπτώσεις που ισχύουν αθροιστικά οι ιδιότητες
του αποφοίτου της Ε.Σ.Δ.Δ. ή Ε.Σ.Τ.Α. και του κατόχου
μεταπτυχιακού τίτλου ή διδακτορικού διπλώματος
εφαρμόζεται η ευνοϊκότερη ρύθμιση.
5. Οι θέσεις όλων των βαθμών των κατηγοριών ΠΕ,
ΤΕ, ΔΕ και ΥΕ είναι σε κάθε κατηγορία οργανικά ενιαίες.

Άρθρο 81
Αξιολόγηση
1. Τα ουσιαστικά προσόντα των υπαλλήλων αξιολογούνται
βάσει συστήματος αξιολόγησης, το οποίο διέπεται
από τις αρχές της αμεροληψίας, της επαγγελματικής
ικανότητας του υπαλλήλου και της αποδοτικότητάς
του.
2. Με προεδρικό διάταγμα, που εκδίδεται με πρόταση
του Υπουργού Εσωτερικών, Δημόσιας Διοίκησης και
Αποκέντρωσης, μετά από γνώμη της Α.Δ.Ε.Δ.Υ, η οποία
διατυπώνεται μέσα σε προθεσμία τριάντα (30) ημερών,
καθορίζονται οι περιπτώσεις κατά τις οποίες απαιτείται
αξιολόγηση, τα κριτήρια αξιολόγησης, ο χρόνος, η
συχνότητα, ο τύπος, η διαδικασία και τα όργανα αξιολόγησης,
καθώς και τα δικαιώματα και οι εγγυήσεις
υπέρ των υπαλλήλων σε σχέση με αυτήν.

Άρθρο 82
Χρόνος προαγωγής
1. Για την προαγωγή από βαθμό σε βαθμό απαιτείται:
α) Για την κατηγορία ΥΕ:
Από το βαθμό Ε΄ στο βαθμό Δ΄ διετής υπηρεσία στο
βαθμό Ε΄, από το βαθμό Δ΄ στο βαθμό Γ΄ δεκαετής υπηρεσία
στο βαθμό Δ΄ και από το βαθμό Γ΄ στο βαθμό Β΄
δεκαετής υπηρεσία στο βαθμό Γ΄.
β) Για την κατηγορία ΔΕ:
Από το βαθμό Δ΄ στο βαθμό Γ΄ διετής υπηρεσία στο
βαθμό Δ΄, από το βαθμό Γ΄ στο βαθμό Β΄ εννεαετής
υπηρεσία στο βαθμό Γ΄ και από το βαθμό Β΄ στο βαθμό
Α΄ οκταετής υπηρεσία στο βαθμό Β΄.
γ) Για την κατηγορία ΤΕ:
Από το βαθμό Δ΄ στο βαθμό Γ΄ διετής υπηρεσία στο
βαθμό Δ΄, από το βαθμό Γ΄ στο βαθμό Β΄ επταετής
υπηρεσία στο βαθμό Γ΄ και από το βαθμό Β΄ στο βαθμό
Α΄ εξαετής υπηρεσία στο βαθμό Β΄.
δ) Για την κατηγορία ΠΕ:
Από το βαθμό Δ΄ στο βαθμό Γ΄ διετής υπηρεσία στο
βαθμό Δ΄, από το βαθμό Γ΄ στο βαθμό Β΄ πενταετής
υπηρεσία στο βαθμό Γ΄ και από το βαθμό Β΄ στο βαθμό
Α΄ εξαετής υπηρεσία στο βαθμό Β΄.
2. Τα δύο πρώτα έτη που διανύονται στον εισαγωγικό
βαθμό όλων των κατηγοριών αποτελούν δοκιμαστική
υπηρεσία, σύμφωνα με τις διατάξεις του άρθρου 40.
3. Για τους υπαλλήλους κατηγορίας ΠΕ ή ΤΕ, κατόχους
μεταπτυχιακού διπλώματος σπουδών διάρκειας
ενός τουλάχιστον έτους, ο χρόνος που απαιτείται για
τη βαθμολογική εξέλιξη μειώνεται συνολικά κατά δύο
(2) έτη. Για τους κατόχους διδακτορικού διπλώματος,
ο χρόνος που απαιτείται για τη βαθμολογική εξέλιξη
μειώνεται συνολικά κατά δύο (2) έτη. Αν ο υπάλληλος
κατέχει μεταπτυχιακό και διδακτορικό δίπλωμα,
η κατά τα ανωτέρω μείωση του χρόνου δεν γίνεται
αθροιστικά.
Οι εν λόγω τίτλοι απαιτείται να είναι συναφείς με τα
αντικείμενα στα οποία απασχολούνται ή είναι δυνατόν,
κατά τις οργανικές διατάξεις της υπηρεσίας τους, να
απασχοληθούν.
Ως μεταπτυχιακό και ως διδακτορικό δίπλωμα νοούνται
εκείνα που χορηγούνται με αντίστοιχο ιδιαίτερο
τίτλο μετά τη λήψη του πτυχίου ή διπλώματος Πανεπιστημίου
ή Τ.Ε.Ι.. Για τα μεταπτυχιακά και τα διδακτορικά
διπλώματα εκπαιδευτικών ιδρυμάτων του εξωτερικού
απαιτείται βεβαίωση ισοτιμίας από την αρμόδια αρχή.

Άρθρο 83
Σύστημα προαγωγών  Πίνακες προακτέων
1. Οι προαγωγές γίνονται ύστερα από απόφαση του
υπηρεσιακού συμβουλίου. Οι υπάλληλοι προάγονται
στον αμέσως επόμενο βαθμό, εφόσον έχουν συμπληρώσει
τον απαιτούμενο χρόνο στο βαθμό που κατέχουν,
σύμφωνα με τις διατάξεις του άρθρου 82 και έχουν σε
υψηλό επίπεδο τα ουσιαστικά προσόντα που αναφέρονται
στις εκθέσεις αξιολόγησής τους. Το υπηρεσιακό
συμβούλιο, προκειμένου να διαπιστώσει τη συνδρομή
των ουσιαστικών προσόντων, λαμβάνει υπόψη όλα τα
στοιχεία του προσωπικού μητρώου του υπαλλήλου, από
τα οποία προκύπτει η δραστηριότητα του στην υπηρεσία,
η επαγγελματική επάρκεια, η πρωτοβουλία του
και η αποτελεσματικότητα του. Για το σχηματισμό της
κρίσης του, το υπηρεσιακό συμβούλιο λαμβάνει υπόψη
του τις εκθέσεις ουσιαστικών προσόντων της τελευταίας
πενταετίας.
Ειδικά για την προαγωγή στον Α΄ βαθμό πρέπει ο
υπάλληλος να έχει σε ιδιαίτερα υψηλό επίπεδο προσόντα
που μαρτυρούν διοικητική ικανότητα, όπως αυτά
καθορίζονται από την κλίμακα του συστήματος αξιολόγησης
των ουσιαστικών προσόντων των υπαλλήλων.
2. Το υπηρεσιακό συμβούλιο τον Απρίλιο κάθε έτους
καταρτίζει, με βάση τις καταστάσεις του άρθρου 88,
πίνακα προακτέων με αλφαβητική σειρά κατά βαθμό,
κλάδο και ειδικότητα, καθώς και πίνακες μη προακτέων.
Για την εγγραφή στους πίνακες αυτούς κρίνονται οι
υπάλληλοι που συμπληρώνουν ως τις 30 Απριλίου του
επόμενου έτους τον απαιτούμενο για την προαγωγή
χρόνο υπηρεσίας. Η ισχύς των πινάκων αρχίζει την 1η
Μαίου του έτους κατάρτισης τους, ανεξάρτητα από
την ημερομηνία οριστικοποίησης τους, σύμφωνα με το
άρθρο 90.
3. Οι υπάλληλοι που περιλαμβάνονται στους πίνακες
προακτέων προάγονται υποχρεωτικά μέσα σε ένα
μήνα από την κύρωση των πινάκων ή από την ημέρα
που συμπληρώνουν τον απαιτούμενο για την προαγωγή
χρόνο υπηρεσίας. Η προαγωγή θωρείται ότι συντελείται
από την ημέρα που συμπληρώνει ο υπάλληλος το
χρόνο υπηρεσίας που απαιτείται για να προαχθεί στον
επόμενο βαθμό, ποτέ όμως πριν την έναρξη ισχύος του
οικείου πίνακα προακτέων.
4. Στους πίνακες μη προακτέων περιλαμβάνονται οι
υπάλληλοι που κρίνονται ως μη προακτέοι. Ως μη προακτέοι
κρίνονται με ειδικά αιτιολογημένη απόφαση του
υπηρεσιακού συμβουλίου, βάσει πραγματικών στοιχείων,
οι υπάλληλοι που δεν πληρούν τις ουσιαστικές προϋποθέσεις
να ασκήσουν τα καθήκοντα του ανώτερου
βαθμού.
5. Οι αποφάσεις προαγωγών δεν δημοσιεύονται στην
Εφημερίδα της Κυβερνήσεως.

Άρθρο 84
Προϊστάμενοι οργανικών μονάδων
1. Ως προϊστάμενοι Γενικής Διεύθυνσης επιλέγονται
υπάλληλοι της κατηγορίας ΠΕ με βαθμό Α΄ και είκοσι
(20) τουλάχιστον έτη υπηρεσίας, υπό την προϋπόθεση
ότι έχουν διατελέσει ή είναι προϊστάμενοι Διεύθυνσης
κατά την ημέρα υποβολής της αίτησης υποψηφιότητας.
Αν δεν υπάρχουν υποψήφιοι με είκοσι (20) έτη υπηρεσίας,
η θέση του προϊσταμένου Γενικής Διεύθυνσης επαναπροκηρϋσσεται
και καλούνται υποψήφιοι με δεκαοκτώ
(18) τουλάχιστον έτη υπηρεσίας.
2. Ως προϊστάμενοι Διεύθυνσης ή αντίστοιχου επιπέδου
οργανικών μονάδων επιλέγονται υπάλληλοι με βαθμό
Α΄, οι οποίοι έχουν ασκήσει καθήκοντα προϊσταμένου
τμήματος για ένα (1) τουλάχιστον έτος. Αν δεν υπάρχουν
υποψήφιοι με ένα (1) έτος υπηρεσίας προϊσταμένου τμήματος,
επιλέγονται υπάλληλοι με βαθμό Α΄.
3. Ως προϊστάμενοι Τμήματος και αυτοτελούς γραφείου
ή αντίστοιχου επιπέδου οργανικής μονάδας επιλέγονται
υπάλληλοι με το βαθμό Α΄. Αν δεν υπάρχουν
ή δεν επαρκούν, επιλέγονται υπάλληλοι βαθμού Β΄, οι
οποίοι έχουν συμπληρώσει ελάχιστο χρόνο υπηρεσίας
στο βαθμό Β΄ τέσσερα (4) έτη.
4. Τον προϊστάμενο μη αυτοτελούς γραφείου ή αντίστοιχου
επιπέδου μη αυτοτελούς οργανικής μονάδας
ορίζει ο προϊστάμενος της αμέσως υπερκείμενης οργανικής
μονάδας από τους υπαλλήλους που υπάγονται
σε αυτόν και έχουν τις προϋποθέσεις της παραγράφου
3 του άρθρου αυτού, χωρίς επιλογή από το υπηρεσιακό
συμβούλιο.
5. Με τους οργανισμούς των οικείων υπηρεσιών καθορίζονται
οι κλάδοι ΠΕ, ΤΕ και ΔΕ, των οποίων οι υπάλληλοι
κρίνονται για την κατάληψη θέσεων προϊσταμένων
των κατά περίπτωση οργανικών μονάδων ανάλογα με
την ειδικότητα του κλάδου και το αντικείμενο των συγκεκριμένων
οργανικών μονάδων. Ως οργανικές μονάδες
νοούνται η γενική διεύθυνση, η διεύθυνση, το τμήμα, το
γραφείο, το αυτοτελές τμήμα, το αυτοτελές γραφείο, καθώς
και τυχόν ενδιάμεσα επίπεδα διοίκησης, όπως αυτά
προβλέπονται από τις οικείες οργανικές διατάξεις.

Άρθρο 85
Κριτήρια για το σχηματισμό της κρίσης
1. Η επιλογή των προϊσταμένων Γενικής Διεύθυνσης
γίνεται από το Ειδικό Υπηρεσιακό Συμβούλιο βάσει κριτηρίων
που αξιολογούνται ως ακολούθως:
α. Επαγγελματικά  Τεχνικά προσόντα
 Ο βασικός τίτλος σπουδών: άριστα 300 μόρια, λίαν
καλώς 250 μόρια, καλώς 200 μόρια.
 Ο δεύτερος τίτλος σπουδών εφόσον είναι της ίδιας
εκπαιδευτικής βαθμίδας με το βασικό τίτλο σπουδών:
άριστα 80 μόρια, λίαν καλώς 60 μόρια, καλώς 40 μόρια.
 Το διδακτορικό δίπλωμα σε γνωστικό αντικείμενο
συναφές με το αντικείμενο της υπηρεσίας: μόρια 200
 Το διδακτορικό δίπλωμα σε άλλο γνωστικό αντικείμενο:
μόρια 120
 Ο μεταπτυχιακός τίτλος ετήσιας τουλάχιστον διάρκειας
σε γνωστικό αντικείμενο συναφές με το αντικείμενο
της υπηρεσίας: μόρια 120
 Ο μεταπτυχιακός τίτλος ετήσιας τουλάχιστον διάρκειας
σε άλλο γνωστικό αντικείμενο: μόρια 60
 Η άριστη γνώση μιας από τις γλώσσες των χωρών
της Ευρωπαϊκής Ένωσης: μόρια 60
 Η πολύ καλή γνώση μιας από τις γλώσσες των χωρών
της Ευρωπαϊκής Ένωσης: μόρια 50
 Η καλή γνώση μιας από τις γλώσσες των χωρών της
Ευρωπαϊκής Ένωσης: μόρια 40
 Η άριστη γνώση κάθε επιπλέον ξένης γλώσσας: μόρια
50
 Η πολύ καλή γνώση κάθε επιπλέον ξένης γλώσσας:
μόρια 40
 Η επιτυχής αποφοίτηση από την Εθνική Σχολή Δημόσιας
Διοίκησης ή από την Εθνική Σχολή Τοπικής Αυτοδιοίκησης
του Ε.Κ.Δ.Δ.Α.: μόρια 120.
Εάν ο υπάλληλος έχει αποφοιτήσει και από τις δύο ως
άνω σχολές, μοριοδοτείται μόνο για τη μία εξ αυτών.
 Η αποφοίτηση από τη Σχολή Εθνικής Άμυνας ή από
τη Σχολή Εθνικής Ασφάλειας: μόρια 30.
Εάν ο υπάλληλος έχει αποφοιτήσει και από τις δύο ως
άνω σχολές, μοριοδοτείται μόνο για τη μία εξ αυτών.
 Η πιστοποιημένη επιμόρφωση που παρέχεται από το
Εθνικό Κέντρο Δημόσιας Διοίκησης και Αυτοδιοίκησης
(Ε.Κ.Δ.Δ.Α.) και άλλες σχολές του Δημοσίου, καθώς και
αυτή που παρέχεται από Πανεπιστήμια ή Τ.Ε.Ι. ή από το
Ευρωπαϊκό Ινστιτούτο Δημόσιας Διοίκησης και αποδεικνύεται
με αντίστοιχο πιστοποιητικό: μέχρι 100 μόρια
(ανά ημέρα επιμόρφωσης ένα (1) μόριο με ανώτατο όριο
τα 100 μόρια).
Σε περίπτωση που υποψήφιος κατέχει διδακτορικό
δίπλωμα και μεταπτυχιακό τίτλο ή περισσότερα του
ενός διδακτορικά διπλώματα ή μεταπτυχιακούς τίτλους
ή έχει αποφοιτήσει από την Ε.Σ.Δ.Δ. και την Ε.Σ.Τ.Α. του
Ε.Κ.Δ.Δ.Α. και κατέχει διδακτορικό δίπλωμα ή μεταπτυχιακό
τίτλο, υπολογίζεται το προσόν με τα περισσότερα
μόρια, καθώς και το ένα τρίτο (1/3) των μορίων του
άλλου ή άλλων προσόντων.
β. Εργασιακή  Διοικητική εμπειρία
 Ο χρόνος υπηρεσίας: μέχρι 600 μόρια (για κάθε
έτος υπηρεσίας 20 μόρια με ανώτατο όριο τα 30 έτη).
Χρόνος υπηρεσίας μεγαλύτερος του εξαμήνου λογίζεται
ως πλήρες έτος.
 Ο χρόνος υπηρεσίας σε θέση προϊσταμένου Γενικής
Διεύθυνσης: μέχρι 350 μόρια (για κάθε συμπληρωμένο
μήνα 9,72 μόρια με ανώτατο όριο τους 36 μήνες).
 Ο χρόνος υπηρεσίας σε θέση προϊσταμένου Διεύθυνσης:
μέχρι 250 μόρια (για κάθε συμπληρωμένο μήνα
6,94 μόρια με ανώτατο όριο τους 36 μήνες).
Το σύνολο των μορίων που μπορεί να λάβει υποψήφιος
από το χρόνο υπηρεσίας σε θέση προϊσταμένου
Γενικής Διεύθυνσης και προϊσταμένου Διεύθυνσης δεν
μπορεί να υπερβαίνει τα 350 μόρια.
γ. Ικανότητες  δεξιότητες
(1) Υπηρεσιακή αξιολόγηση: μέχρι 700 μόρια
Τα ανωτέρω κριτήρια αξιολογούνται βάσει της βαθμολόγησης
τους στις εκθέσεις αξιολόγησης της τελευταίας
πενταετίας και λαμβάνεται υπόψη ο μέσος όρος
αυτής για κάθε κριτήριο με συντελεστή βαρύτητας 14.
(2) Ειδικές δραστηριότητες (ιδίως συγγραφικές εργασίες,
ανακοινώσειςεισηγήσεις σε συνέδρια, ημερίδες
κ.λπ. συναφείς με αντικείμενο της υπηρεσίας ή της δημόσιας
διοίκησης γενικότερα, εκπροσώπηση σε συμβούλια,
επιτροπές ή ομάδες εργασίας τόσο στο εσωτερικό
όσο και στο εξωτερικό, μέλη Δ.Σ., Πρόεδροι, Διοικητές
και λοιπά όργανα διοίκησης νομικών προσώπων του δημόσιου
τομέα ή επιμόρφωση πέραν της αναφερόμενης
στην περίπτωση 1α): μέχρι 150 μόρια
(3) Η ηθική αμοιβή του επαίνου: 20 μόρια
(4) Το μετάλλιο διακεκριμένων πράξεων: 50 μόρια
(5) Συνέντευξη: από 100 μέχρι 450 μόρια,
ως ακολούθως: ικανοποιητικώς 100, καλώς 200, πολύ
καλώς 300, άριστα 450.
2. Η επιλογή των προϊσταμένων Διεύθυνσης ή αντίστοιχου
επιπέδου οργανικής μονάδας γίνεται από το
οικείο υπηρεσιακό συμβούλιο βάσει κριτηρίων που αξιολογούνται
ως ακολούθως:
α. Επαγγελματικά  Τεχνικά προσόντα
 Ο βασικός τίτλος σπουδών: άριστα 300 μόρια, λίαν
καλώς 250 μόρια, καλώς 200 μόρια.
 Ο δεύτερος τίτλος σπουδών εφόσον είναι της ίδιας
εκπαιδευτικής βαθμίδας με το βασικό τίτλο σπουδών:
άριστα 80 μόρια, λίαν καλώς 60 μόρια, καλώς 40 μόρια.
 Το διδακτορικό δίπλωμα σε γνωστικό αντικείμενο
συναφές με το αντικείμενο της υπηρεσίας: μόρια 180
 Το διδακτορικό δίπλωμα σε άλλο γνωστικό αντικείμενο:
μόρια 100
 Ο μεταπτυχιακός τίτλος ετήσιας τουλάχιστον διάρκειας
σε γνωστικό αντικείμενο συναφές με το αντικείμενο
της υπηρεσίας: μόρια 100
 Ο μεταπτυχιακός τίτλος ετήσιας τουλάχιστον διάρκειας
σε άλλο γνωστικό αντικείμενο: μόρια 60
 Η άριστη γνώση μιας από τις γλώσσες των χωρών
της Ευρωπαϊκής Ένωσης: μόρια 50
 Η πολύ καλή γνώση μιας από τις γλώσσες των χωρών
της Ευρωπαϊκής Ένωσης: μόρια 40
 Η καλή γνώση μιας από τις γλώσσες των χωρών της
Ευρωπαϊκής Ένωσης: μόρια 30
 Η άριστη γνώση κάθε επιπλέον ξένης γλώσσας: μόρια
40
 Η πολύ καλή γνώση κάθε επιπλέον ξένης γλώσσας:
μόρια 30
 Η επιτυχής αποφοίτηση από την Εθνική Σχολή Δημόσιας
Διοίκησης ή από την Εθνική Σχολή Τοπικής Αυτοδιοίκησης
του Ε.Κ.Δ.Δ.Α.: μόρια 100.
Εάν ο υπάλληλος έχει αποφοιτήσει και από τις δύο ως
άνω σχολές μοριοδοτείται μόνο για τη μία εξ αυτών.
 Η αποφοίτηση από τη Σχολή Εθνικής Άμυνας ή από
τη Σχολή Εθνικής Ασφάλειας: μόρια 30.
Εάν ο υπάλληλος έχει αποφοιτήσει και από τις δύο ως
άνω σχολές μοριοδοτείται μόνο για τη μία εξ αυτών.
 Η πιστοποιημένη επιμόρφωση που παρέχεται από το
Εθνικό Κέντρο Δημόσιας Διοίκησης και Αυτοδιοίκησης
και άλλες σχολές του Δημοσίου, καθώς και αυτή που
παρέχεται από Πανεπιστήμια ή Τ.Ε.Ι. ή από το Ευρωπαϊκό
Ινστιτούτο Δημόσιας Διοίκησης και αποδεικνύεται
με αντίστοιχο πιστοποιητικό: μέχρι 80 μόρια (ανά
ημέρα επιμόρφωσης ένα (1) μόριο με ανώτατο όριο τα
80 μόρια).
Σε περίπτωση που υποψήφιος κατέχει διδακτορικό
δίπλωμα και μεταπτυχιακό τίτλο ή περισσότερα του
ενός διδακτορικά διπλώματα ή μεταπτυχιακούς τίτλους
ή έχει αποφοιτήσει από την Ε.Σ.Δ.Δ. και την Ε.Σ.Τ.Α.
του Εθνικού Κέντρου Δημόσιας Διοίκησης και Αυτοδιοίκησης
(Ε.Κ.Δ.Δ.Α.) και κατέχει διδακτορικό δίπλωμα
ή μεταπτυχιακό τίτλο, υπολογίζεται το προσόν με τα
περισσότερα μόρια, καθώς και το ένα τρίτο (1/3) των
μορίων του άλλου ή άλλων προσόντων.
β. Εργασιακή  Διοικητική εμπειρία
 Ο χρόνος υπηρεσίας: μέχρι 600 μόρια (για κάθε
έτος υπηρεσίας 20 μόρια με ανώτατο όριο τα 30 έτη).
Χρόνος υπηρεσίας μεγαλύτερος του εξαμήνου λογίζεται
ως πλήρες έτος.
 Ο χρόνος υπηρεσίας σε θέση προϊσταμένου Διεύθυνσης:
μέχρι 200 μόρια (για κάθε συμπληρωμένο μήνα
5,56 μόρια με ανώτατο όριο τους 36 μήνες).
 Ο χρόνος υπηρεσίας σε θέση προϊσταμένου Τμήματος
ή αυτοτελούς γραφείου: μέχρι 125 μόρια (για κάθε
συμπληρωμένο μήνα 3,47 μόρια με ανώτατο όριο τους
36 μήνες).
Το σύνολο των μορίων που μπορεί να λάβει υποψήφιος
από το χρόνο υπηρεσίας σε θέση προϊσταμένου
Διεύθυνσης και προϊσταμένου Τμήματος ή αυτοτελούς
γραφείου δεν μπορεί να υπερβεί τα 200 μόρια.
γ. Ικανότητες  δεξιότητες
(1) Υπηρεσιακή αξιολόγηση: μέχρι 450 μόρια
Τα ανωτέρω κριτήρια αξιολογούνται βάσει της βαθμολόγησης
τους στις εκθέσεις αξιολόγησης της τελευταίας
πενταετίας και λαμβάνεται υπόψη ο μέσος όρος
αυτής για κάθε κριτήριο με συντελεστή βαρύτητας 9.
(2) Ειδικές δραστηριότητες (ιδίως συγγραφικές εργασίες,
ανακοινώσειςεισηγήσεις σε συνέδρια, ημερίδες
κ.λπ. συναφείς με αντικείμενο της υπηρεσίας ή της δημόσιας
διοίκησης γενικότερα, εκπροσώπηση σε συμβούλια,
επιτροπές ή ομάδες εργασίας τόσο στο εσωτερικό
όσο και στο εξωτερικό, μέλη Δ.Σ., Πρόεδροι, Διοικητές
και λοιπά όργανα διοίκησης νομικών προσώπων του δημόσιου
τομέα, ή επιμόρφωση πέραν της αναφερόμενης
στην περίπτωση 2α): μέχρι 120 μόρια
(3) Η ηθική αμοιβή του επαίνου: 20 μόρια
(4) Το μετάλλιο διακεκριμένων πράξεων: 50 μόρια
(5) Συνέντευξη: από 50 μέχρι 200 μόρια, ως ακολούθως:
ικανοποιητικώς 50, καλώς 100, πολύ καλώς 150,
άριστα 200.
3. Η επιλογή των προϊσταμένων Τμήματος, Αυτοτελούς
Γραφείου ή αντίστοιχου επιπέδου οργανικής μονάδας
γίνεται από το οικείο υπηρεσιακό συμβούλιο βάσει
κριτηρίων που αξιολογούνται ως ακολούθως:
α. Επαγγελματικά  Τεχνικά προσόντα
 Ο βασικός τίτλος σπουδών: άριστα 300 μόρια, λίαν
καλώς 250 μόρια, καλώς 200 μόρια.
 Ο δεύτερος τίτλος σπουδών εφόσον είναι της ίδιας
εκπαιδευτικής βαθμίδας με το βασικό τίτλο σπουδών:
άριστα 80, λίαν καλώς 60, καλώς 40.
 Το διδακτορικό δίπλωμα σε γνωστικό αντικείμενο
συναφές με το αντικείμενο της υπηρεσίας: μόρια 180
 Το διδακτορικό δίπλωμα σε άλλο γνωστικό αντικείμενο:
μόρια 100
 Ο μεταπτυχιακός τίτλος ετήσιας τουλάχιστον διάρκειας
σε γνωστικό αντικείμενο συναφές με το αντικείμενο
της υπηρεσίας: μόρια 100
 Ο μεταπτυχιακός τίτλος ετήσιας διάρκειας σε άλλο
γνωστικό αντικείμενο: μόρια 60
 Η άριστη γνώση μιας από τις γλώσσες των χωρών
της Ευρωπαϊκής Ενωσης: μόρια 70
 Η πολύ καλή γνώση μιας από τις γλώσσες των χωρών
της Ευρωπαϊκής Ένωσης: μόρια 60
 Η καλή γνώση μιας από τις γλώσσες των χωρών της
Ευρωπαϊκής Ένωσης: μόρια 50
 Η άριστη γνώση κάθε επιπλέον ξένης γλώσσας: μόρια
60
 Η πολύ καλή γνώση κάθε επιπλέον ξένης γλώσσας:
μόρια 50
 Η επιτυχής αποφοίτηση από την Εθνική Σχολή Δημόσιας
Διοίκησης ή από την Εθνική Σχολή Τοπικής Αυτοδιοίκησης
του Ε.Κ.Δ.Δ.Α.: μόρια 130.
Εάν ο υπάλληλος έχει αποφοιτήσει και από τις δύο ως
άνω σχολές, μοριοδοτείται μόνο για τη μία εξ αυτών.
 Η αποφοίτηση από τη Σχολή Εθνικής Άμυνας ή από
τη Σχολή Εθνικής Ασφάλειας: μόρια 30.
Εάν ο υπάλληλος έχει αποφοιτήσει και από τις δύο ως
άνω σχολές, μοριοδοτείται μόνο για τη μία εξ αυτών.
 Η πιστοποιημένη επιμόρφωση που παρέχεται από το
Εθνικό Κέντρο Δημόσιας Διοίκησης και Αυτοδιοίκησης
και άλλες σχολές του Δημοσίου, καθώς και αυτή που
παρέχεται από Πανεπιστήμια ή Τ.Ε.Ι. ή από το Ευρωπαϊκό
Ινστιτούτο Δημόσιας Διοίκησης και αποδεικνύεται με
αντίστοιχο πιστοποιητικό: μέχρι 100 μόρια (ανά ημέρα
επιμόρφωσης ένα (1) μόριο με ανώτατο όριο τα 100
μόρια).
Σε περίπτωση που υποψήφιος κατέχει διδακτορικό
δίπλωμα και μεταπτυχιακό τίτλο ή περισσότερα του
ενός διδακτορικά διπλώματα ή μεταπτυχιακούς τίτλους
ή έχει αποφοιτήσει από την Ε.Σ.Δ.Δ. και την Ε.Σ.Τ.Α.
του Εθνικού Κέντρου Δημόσιας Διοίκησης και Αυτοδιοίκησης
(Ε.Κ.Δ.Δ.Α.) και κατέχει διδακτορικό δίπλωμα
ή μεταπτυχιακό τίτλο, υπολογίζεται το προσόν με τα
περισσότερα μόρια, καθώς και το ένα τρίτο (1/3) των
μορίων του άλλου ή άλλων προσόντων.
β. Εργασιακή  Διοικητική εμπειρία
 Ο χρόνος υπηρεσίας: μέχρι 450 μόρια (για κάθε
έτος υπηρεσίας 15 μόρια με ανώτατο όριο τα 30 έτη).
Χρόνος υπηρεσίας μεγαλύτερος του εξαμήνου λογίζεται
ως πλήρες έτος.
 Ο χρόνος υπηρεσίας σε θέση προϊσταμένου Διεύθυνσης:
μέχρι 200 μόρια (για κάθε συμπληρωμένο μήνα
5,56 μόρια με ανώτατο όριο τους 36 μήνες).
 Ο χρόνος υπηρεσίας σε θέση προϊσταμένου Τμήματος
ή αυτοτελούς γραφείου: μέχρι 125 μόρια (για κάθε
συμπληρωμένο μήνα 3,47 μόρια με ανώτατο όριο τους
36 μήνες).
Το σύνολο των μορίων που μπορεί να λάβει υποψήφιος
από το χρόνο υπηρεσίας σε θέση προϊσταμένου
Διεύθυνσης και προϊσταμένου Τμήματος ή αυτοτελούς
γραφείου δεν μπορεί να υπερβαίνει τα 200 μόρια.
γ. Ικανότητες  δεξιότητες
(1) Υπηρεσιακή αξιολόγηση: μέχρι 300 μόρια
Τα ανωτέρω κριτήρια αξιολογούνται βάσει της βαθμολόγησης
τους στις εκθέσεις αξιολόγησης της τελευταίας
πενταετίας και λαμβάνεται υπόψη ο μέσος όρος
αυτής για κάθε κριτήριο με συντελεστή βαρύτητας 6. Το
κριτήριο «Διοικητικές ικανότητες» δεν λαμβάνεται υπόψη
κατά την κρίση για την επιλογή προϊσταμένων τμήματος
ή αυτοτελούς γραφείου ή αντίστοιχου επιπέδου οργανικής
μονάδας όταν αυτό δεν υπάρχει. Στην περίπτωση
αυτή τα υπόλοιπα κριτήρια αξιολογούνται και λαμβάνεται
υπόψη ο μέσος όρος της τελευταίας πενταετίας για
κάθε κριτήριο με συντελεστή βαρύτητας 7,5.
(2) Ειδικές δραστηριότητες (ιδίως συγγραφικές εργασίες,
ανακοίνωσειςεισηγήσεις σε συνέδρια, ημερίδες
κ.λπ. συναφείς με αντικείμενο της υπηρεσίας ή της δημόσιας
διοίκησης γενικότερα, εκπροσώπηση σε συμβούλια,
επιτροπές ή ομάδες εργασίας τόσο στο εσωτερικό
όσο και στο εξωτερικό, μέλη Δ.Σ., Πρόεδροι, Διοικητές
και λοιπά όργανα διοίκησης νομικών προσώπων του δημόσιου
τομέα ή επιμόρφωση πέραν της αναφερόμενης
στην περίπτωση 3 α): μέχρι 60 μόρια
(3) Η ηθική αμοιβή του επαίνου: 20 μόρια
(4) Το μετάλλιο διακεκριμένων πράξεων: 40 μόρια
(5) Ειδική αξιολόγηση από το υπηρεσιακό συμβούλιο:
από 50 μέχρι 200 μόρια.
Το υπηρεσιακό συμβούλιο μοριοδοτεί κάθε υποψήφιο
με βάση τη συνολική υπηρεσιακή εικόνα του υπαλλήλου
που αποκομίζει από το σύνολο των στοιχείων του
προσωπικού μητρώου.
4. Η συνολική βαθμολογία των κριτηρίων των περιπτώσεων
β΄ και γ΄ των παραγράφων 1, 2 και 3 του παρόντος
εξάγεται με προσέγγιση δύο δεκαδικών ψηφίων.
5. Για τη βαθμολογία του κριτηρίου της επιμόρφωσης
της περίπτωσης α΄ των παραγράφων 1, 2 και 3
του παρόντος λαμβάνεται υπόψη η επιμόρφωση της
τελευταίας δεκαετίας.
6. Η βαθμολογία του κριτηρίου της υπηρεσιακής αξιολόγησης
της περίπτωσης γ΄ των παραγράφων 1, 2 και 3
του παρόντος εξάγεται με βάση τις εκθέσεις αξιολόγησης
που υπάρχουν στο προσωπικό μητρώο του υπαλλήλου
έστω και αν δεν καλύπτουν πλήρη πενταετία.
7. Την τελική βαθμολογία του κριτηρίου της συνέντευξης
της περίπτωσης γ΄ των παραγράφων 1 και 2 του
παρόντος, των ειδικών δραστηριοτήτων της περίπτωσης
γ΄ των παραγράφων 1, 2 και 3 του παρόντος, καθώς
και της ειδικής αξιολόγησης της περίπτωσης γ΄ της
παραγράφου 3 του παρόντος αποτελεί ο μέσος όρος
του βαθμού των μελών του Υπηρεσιακού Συμβουλίου.
8. Η επίδραση των αναρρωτικών αδειών στην ικανότητα
του υπαλλήλου για την άσκηση καθηκόντων
προϊσταμένου, όπως επίσης και οι συστηματικά επαναλαμβανόμενες
αναρρωτικές άδειες και η ύπαρξη πειθαρχικών
ποινών, συνεκτιμώνται από το υπηρεσιακό
συμβούλιο στη βαθμολόγηση της συνέντευξης ή της
ειδικής αξιολόγησης.

Άρθρο 86
Επιλογή προϊσταμένων οργανικών μονάδων
1. Η κατάταξη των υποψηφίων γίνεται βάσει της βαθμολογίας
που ο κάθε υποψήφιος λαμβάνει σύμφωνα με
τα κριτήρια του προηγούμενου άρθρου και η επιλογή
γίνεται κατά φθίνουσα σειρά βαθμολογίας και κατά τη
διαδικασία των επόμενων παραγράφων.
2. α) Η επιλογή προϊσταμένων Γενικών Διευθύνσεων γίνεται
από το Ειδικό Υπηρεσιακό Συμβούλιο ύστερα από
κοινή απόφασηπροκήρυξη του Υπουργείου Εσωτερικών,
Δημόσιας Διοίκησης και Αποκέντρωσης και του οικείου
Υπουργού και προκειμένου για Ν.Π.Δ.Δ. του Υπουργού
που το εποπτεύει, με την οποία προσδιορίζονται οι
κενές θέσεις προϊσταμένων Γενικών Διευθύνσεων και
καθορίζονται οι όροι και οι προϋποθέσεις συμμετοχής
στη διαδικασία της επιλογής.
β) Η προκήρυξη εκδίδεται πέντε (5) μήνες πριν από
τη λήξη της θητείας των υπηρετούντων προϊσταμένων
Γενικών Διευθύνσεων και περίληψη της δημοσιεύεται σε
δύο (2) τουλάχιστον ημερήσιες εφημερίδες της Αθήνας.
Εάν πρόκειται για Ν.Π.Δ.Δ. που εδρεύει εκτός Αθηνών, η
περίληψη δημοσιεύεται και σε μία εφημερίδα ημερήσια
ή εβδομαδιαία της έδρας του Ν.Π.Δ.Δ., εφόσον εκδίδεται.
Για λόγους ευρύτερης δημοσιότητας ο οικείος φορέας
καταχωρεί την προκήρυξη στην ιστοσελίδα του. Η τυχόν
μη καταχώρηση της προκήρυξης στην ιστοσελίδα του
οικείου φορέα δεν επηρεάζει το κύρος της σχετικής
διαδικασίας.
γ) Δικαίωμα υποβολής αίτησης υποψηφιότητας έχουν
και υπάλληλοι άλλων δημόσιων υπηρεσιών ή νομικών
προσώπων δημοσίου δικαίου, εφόσον πληρούν τους
όρους και τις προϋποθέσεις της προκήρυξης. Η αίτηση
υποψηφιότητας συνοδεύεται από βιογραφικό σημείωμα
που συντάσσεται με ευθύνη του υποψηφίου και το περιεχόμενο
του οποίου προκύπτει από τα στοιχεία του
προσωπικού μητρώου του υπαλλήλου.
δ) Το Ειδικό Υπηρεσιακό Συμβούλιο ελέγχει σε πρώτο
στάδιο όλες τις αιτήσεις υποψηφιοτήτων εάν και κατά
πόσο πληρούν τους όρους του νόμου και της προκήρυξης.
Όσοι από τους υποψηφίους δεν πληρούν τους
όρους της προκήρυξης αποκλείονται με απόφαση του
Ειδικού Υπηρεσιακού Συμβουλίου από την περαιτέρω
διαδικασία. Σε δεύτερο στάδιο, το Ειδικό Υπηρεσιακό
Συμβούλιο μοριοδοτεί κάθε υποψήφιο, κατά τα οριζόμενα
στην παρ. 1 του άρθρου 85. Ειδικώς, για τη συνέντευξη,
το Ειδικό Υπηρεσιακό Συμβούλιο καλεί κάθε
υποψήφιο χωριστά, προκειμένου να μορφώσει γνώμη
για την προσωπικότητα, την ικανότητα και την εν γένει
καταλληλότητα του για την άσκηση των καθηκόντων
του προϊσταμένου Γενικής Διεύθυνσης.
ε) Οι Προϊστάμενοι Γενικών Διευθύνσεων των οποίων η
θητεία λήγει, εξακολουθούν να διατηρούν τη θέση τους
και να ασκούν τα καθήκοντα τους έως την επιλογή και
τοποθέτηση νέων Προϊσταμένων.
στ) Σε περίπτωση που προϊστάμενος Γενικής Διεύθυνσης
δεν επιλέγεται για δεύτερη φορά, καταλαμβάνει
κενή θέση προϊσταμένου Διεύθυνσης και αν δεν υπάρχει,
καταλαμβάνει την πρώτη θέση προϊσταμένου Διεύθυνσης
που θα κενωθεί. Ως τότε θεωρείται προϊστάμενος
Διεύθυνσης και τα καθήκοντα του προσδιορίζονται με
απόφαση του οικείου Υπουργού ή του μονομελούς οργάνου
διοίκησης του Ν.Π.Δ.Δ., ανάλογα με τις υπηρεσιακές
ανάγκες. Η θητεία του ανανεώνεται αυτόματα εκτός
εάν με απόφαση του οικείου υπηρεσιακού συμβουλίου
απαλλαγεί από τα καθήκοντα του προϊσταμένου Διεύθυνσης
για σοβαρό λόγο αναγόμενο στην πλημμελή
άσκηση αυτών. Επίσης, οι προϊστάμενοι Γενικής Διεύθυνσης,
οι οποίοι δεν επιλέγονται πάλι μετά τη λήξη
της θητείας τους, μπορούν να αποχωρήσουν από την
υπηρεσία διατηρώντας τις αποδοχές του προϊσταμένου
Γενικής Διεύθυνσης, εφόσον υποβάλουν αίτηση παραίτησης
μέσα σε αποκλειστική προθεσμία δύο (2) μηνών
από την ανακοίνωση της μη επανεπιλογής τους.
ζ) Αν κενωθεί θέση προϊσταμένου Γενικής Διεύθυνσης
πριν από τη λήξη της θητείας ή συσταθεί νέα, το Ειδικό
Υπηρεσιακό Συμβούλιο επιλέγει νέο προϊστάμενο
για το υπόλοιπο της θητείας σύμφωνα με τις ανωτέρω
διατάξεις.
3. α) Η επιλογή προϊσταμένων Διευθύνσεων, Τμημάτων
και αυτοτελών γραφείων ή αντίστοιχου επιπέδου
οργανικών μονάδων γίνεται από το οικείο υπηρεσιακό
συμβούλιο, το αργότερο μέσα σε ένα μήνα από τη λήξη
της θητείας τους.
β) Το υπηρεσιακό συμβούλιο μοριοδοτεί τους υποψηφίους
για τις θέσεις προϊσταμένων Διευθύνσεων ή
Τμημάτων, κατά τα οριζόμενα στις παραγράφους 2 και 3,
αντίστοιχα, του άρθρου 85. Ειδικώς, για τις θέσεις προϊσταμένων
Διεύθυνσης, το υπηρεσιακό συμβούλιο καλεί
σε συνέντευξη κάθε υποψήφιο χωριστά, προκειμένου να
μορφώσει γνώμη για την προσωπικότητα, την ικανότητα
και την εν γένει καταλληλότητα του για την άσκηση των
καθηκόντων του προϊσταμένου Διεύθυνσης.
γ) Για την εφαρμογή των παραγράφων 2 και 3 του
άρθρου 84, αν δεν καλύπτεται ο αριθμός των προϊσταμένων
των οργανικών μονάδων από υπαλλήλους με τις
προϋποθέσεις που ορίζονται σε αυτές συμπληρώνεται
από υπαλλήλους με βαθμό Β΄.
δ) Έγγραφη δήλωση του υπαλλήλου, ότι δεν επιθυμεί
να κριθεί κατά την επιλογή προϊσταμένων οργανικών
μονάδων, γίνεται δεκτή από το υπηρεσιακό συμβούλιο
εκτός εάν οι ανάγκες της υπηρεσίας επιβάλλουν τη μη
αποδοχή της.
ε) Οι προϋποθέσεις που προβλέπονται στις παραγράφους
2 και 3 του άρθρου 84 πρέπει να συντρέχουν το
αργότερο έως και την ημέρα λήξης της θητείας των
προϊσταμένων.
4. Όσοι επιλέγονται από το Ειδικό Υπηρεσιακό Συμβούλιο
και τα υπηρεσιακά συμβούλια τοποθετούνται,
με απόφαση του οικείου οργάνου, ως προϊστάμενοι σε
αντίστοιχου επιπέδου οργανικές μονάδες για τρία (3)
έτη. Στην περίπτωση που υπάλληλος άλλης δημόσιας
υπηρεσίας ή Ν.Π.Δ.Δ. επιλεγεί ως προϊστάμενος Γενικής
Διεύθυνσης, με την τοποθέτηση του αποσπάται αυτοδίκαια
στην υπηρεσία για την οποία έχει επιλεγεί. Ο
χρόνος της θητείας του αποσπασμένου υπαλλήλου ως
προϊσταμένου Γενικής Διεύθυνσης λογίζεται ως χρόνος
πραγματικής υπηρεσίας στην οργανική του θέση για
κάθε συνέπεια. Οι τοποθετούμενοι ως προϊστάμενοι
εξακολουθούν να ασκούν τα καθήκοντα τους και μετά
τη λήξη της θητείας τους ως την τυχόν επανεπιλογή
τους ή την τοποθέτηση του νέου προϊσταμένου.
5. Με την επιφύλαξη των διατάξεων της επόμενης
παραγράφου, υπάλληλος που επιλέγεται σύμφωνα με
τις διατάξεις του παρόντος για τρίτη φορά ως προϊστάμενος
Διεύθυνσης ή αντίστοιχου επιπέδου οργανικής
μονάδας, θεωρείται ότι καταλαμβάνει αυτοδικαίως θέση
προϊσταμένου αντίστοιχου επιπέδου. Επίσης, υπάλληλος
που επιλέγεται για τρίτη φορά ως προϊστάμενος Τμήματος,
αυτοτελούς γραφείου ή αντίστοιχου επιπέδου
οργανικής μονάδας, καθώς και ενδιάμεσων οργανικών
μονάδων μεταξύ διεύθυνσης και τμήματος ή τμήματος
και γραφείου ή αντίστοιχου επιπέδου οργανικών
μονάδων, όπως αυτές προβλέπονται από τις οικείες
οργανικές διατάξεις, θεωρείται ότι καταλαμβάνει αυτοδικαίως
θέση προϊσταμένου αντίστοιχου επιπέδου.
Όσοι καταλαμβάνουν κατά την παράγραφο αυτή θέσεις
προϊσταμένων κρίνονται εφεξής μόνο για επιλογή σε
θέσεις προϊσταμένων οργανικών μονάδων ανώτερου
επιπέδου. Σε περίπτωση κατά την οποία προϊστάμενος
Διεύθυνσης ή αντίστοιχου επιπέδου οργανικής μονάδας,
δεν επανεπιλέγεται μετά τη λήξη της θητείας του,
καταλαμβάνει, χωρίς κρίση υπηρεσιακού συμβουλίου,
θέση προϊσταμένου Τμήματος ή αντίστοιχου επιπέδου
οργανικής μονάδας εκτός αν το υπηρεσιακό συμβούλιο
με αιτιολογημένη απόφαση του κρίνει διαφορετικά.
6. Με απόφαση του υπηρεσιακού συμβουλίου, ο προϊστάμενος
μπορεί να απαλλαγεί από τα καθήκοντα του
και πριν από τη λήξη της τριετίας, για σοβαρό λόγο
αναγόμενο στην πλημμελή άσκηση των υπηρεσιακών
του καθηκόντων και ιδιαίτερα για αδικαιολόγητη επιείκεια
ή μεροληψία κατά τη σύνταξη των εκθέσεων
αξιολόγησης, για πλημμελή άσκηση ή αδυναμία άσκησης
ελέγχου επί των υπαλλήλων, για μη προσήκουσα συμπεριφορά
προς τους πολίτες, ευθυνοφοβία, απροθυμία
για την εφαρμογή νέων μεθόδων οργάνωσης, λειτουργίας
και αποδοτικότητας, αδικαιολόγητη καθυστέρηση
στη διεκπεραίωση των υποθέσεων, κακή συνεργασία
με λοιπούς προϊσταμένους και μειωμένη ποιοτική και
ποσοτική απόδοση. Ο προϊστάμενος μπορεί, επίσης,
να απαλλαγεί από τα καθήκοντα του με αίτηση του,
ύστερα από απόφαση του υπηρεσιακού συμβουλίου, που
συνεκτιμά τις υπηρεσιακές ανάγκες. Στην περίπτωση
αυτή και ανεξάρτητα από τους λόγους της παραίτησης,
στερείται του δικαιώματος επιλογής του ως προϊσταμένου
οργανικής μονάδας για μία τριετία από την επομένη
της έκδοσης της απόφασης απαλλαγής του από τα
καθήκοντα προϊσταμένου.
7. Αν κενωθεί θέση προϊσταμένου Διεύθυνσης, Τμήματος
ή αυτοτελούς γραφείου πριν από τη λήξη της θητείας
ή συσταθεί νέα, το οικείο υπηρεσιακό συμβούλιο
επιλέγει νέο προϊστάμενο για το υπόλοιπο της θητείας.
Η επιλογή προϊσταμένων για τις θέσεις που κενώθηκαν
ή συστάθηκαν γίνεται το αργότερο μέσα σε ένα μήνα
από τότε που οι θέσεις κενώθηκαν ή συστάθηκαν. Για
την επιλογή προϊσταμένου σύμφωνα με τις διατάξεις
της παραγράφου αυτής, απαιτείται να υποβληθεί αίτηση
από τον ενδιαφερόμενο υπάλληλο στην οικεία υπηρεσία
διοικητικού ή προσωπικού, το αργότερο μέσα σε δεκαπέντε
(15) ημέρες από την ημέρα που έλαβε γνώση με
φροντίδα της υπηρεσίας διοικητικού ή προσωπικού. Αν
δεν υποβληθούν υποψηφιότητες για θέση προϊσταμένου
οργανικής μονάδας, το υπηρεσιακό συμβούλιο αναθέτει
καθήκοντα κατά προτίμηση σε υπάλληλο που υπηρετεί
στον τόπο που θα ασκήσει καθήκοντα προϊσταμένου.
8. Αν οι υπάλληλοι που κρίνονται για να επιλεγούν
ως προϊστάμενοι στις ίδιες θέσεις υπάγονται στην αρμοδιότητα
διαφορετικών υπηρεσιακών συμβουλίων, με
απόφαση του οργάνου, που συγκροτεί τα υπηρεσιακά
συμβούλια, ορίζεται το υπηρεσιακό συμβούλιο που διενεργεί
την επιλογή.
9. Οι διατάξεις για την επιλογή προϊσταμένων Διευθύνσεων
εφαρμόζονται και στις περιπτώσεις που από τις
οργανικές διατάξεις προβλέπονται ενδιάμεσου επιπέδου
οργανικές μονάδες μεταξύ Διεύθυνσης και Τμήματος.

Άρθρο 87
Αναπλήρωση προϊσταμένων
1. Τον προϊστάμενο, που απουσιάζει ή κωλύεται, αναπληρώνει
στα καθήκοντα του ο ανώτερος κατά βαθμό
προϊστάμενος των υποκείμενων οργανικών μονάδων
και επί ομοιοβάθμων ο προϊστάμενος που έχει ασκήσει
περισσότερο χρόνο καθήκοντα προϊσταμένου. Το αρμόδιο
για την τοποθέτηση προϊσταμένων όργανο μπορεί,
τηρουμένου του προβαδίσματος των βαθμών, να ορίσει
ως αναπληρωτή προϊσταμένου οργανικής μονάδας, που
απουσιάζει ή κωλύεται, έναν από τους προϊσταμένους
των υποκείμενων οργανικών μονάδων.
2. Αν δεν υπάρχουν υποκείμενες οργανικές μονάδες,
τον προϊστάμενο αναπληρώνει στα καθήκοντα του ο
ανώτερος κατά βαθμό υπάλληλος που υπηρετεί στην
ίδια οργανική μονάδα, εφόσον ανήκει σε κλάδο του
οποίου οι υπάλληλοι προβλέπεται ότι μπορούν να προΐστανται
σύμφωνα με τις οικείες οργανικές διατάξεις. Αν
υπηρετούν περισσότεροι υπάλληλοι με τον ίδιο βαθμό,
αναπληρώνει αυτός που έχει περισσότερο χρόνο στο
βαθμό ή αυτός που ορίζεται από τον προϊστάμενο της
αμέσως υπερκείμενης μονάδας ή αρχής.
3. Το αρμόδιο για το διορισμό όργανο μπορεί με απόφαση
του να ορίσει ως αναπληρωτή προϊσταμένου οργανικής
μονάδας τον προϊστάμενο άλλης οργανικής
μονάδας του ίδιου επιπέδου.
4. Αν κενωθεί ή συσταθεί θέση προϊσταμένου οργανικής
μονάδος, έως την τοποθέτηση νέου προϊσταμένου
εφαρμόζονται οι διατάξεις των παραγράφων 1 και 2 του
παρόντος άρθρου. Ο αναπληρωτής προϊσταμένου οργανικής
μονάδας κατά την παράγραφο αυτή δικαιούται
το προβλεπόμενο για τη θέση επίδομα από την έναρξη
της αναπλήρωσης.

Άρθρο 88
Καταστάσεις υπαλλήλων
1. Τον Ιανουάριο κάθε έτους συντάσσονται από την
αρμόδια υπηρεσία καταστάσεις, στις οποίες καταγράφονται
όλοι οι υπάλληλοι κατά κατηγορία, βαθμό, κλάδο
και ειδικότητα και με βάση το χρόνο υπηρεσίας στο
βαθμό. Οι καταστάσεις αυτές συντάσσονται με βάση τα
στοιχεία της 31ης Δεκεμβρίου του προηγούμενου έτους
και περιλαμβάνουν και στοιχεία δηλωτικά της ηλικίας,
της συνολικής υπηρεσίας, του μισθολογικού κλιμακίου
και των τίτλων σπουδών.
2. Οι καταστάσεις αυτές κοινοποιούνται υποχρεωτικά
στους υπαλλήλους κατά το πρώτο δεκαήμερο του
Φεβρουαρίου κάθε έτους. Διόρθωση των στοιχείων
που αναγράφονται στις καταστάσεις γίνεται από την
υπηρεσία ύστερα από αίτηση του υπαλλήλου, η οποία
υποβάλλεται σε προθεσμία δέκα (10) ημερών από την
κοινοποίηση. Αν η υπηρεσία απορρίψει την αίτηση ή δεν
απαντήσει μέσα σε δέκα (10) ημέρες από την υποβολή
της, επιτρέπεται η υποβολή αίτησης διόρθωσης στο
υπηρεσιακό συμβούλιο μέσα σε δέκα (10) ημέρες από
την πάροδο της παραπάνω δεκαήμερης προθεσμίας
ή από την κοινοποίηση της απορριπτικής απόφασης
της υπηρεσίας, αν αυτή γίνει νωρίτερα. Το υπηρεσιακό
συμβούλιο αποφασίζει μέσα σε έναν (1) μήνα από την
υποβολή της αίτησης διόρθωσης.

Άρθρο 89
Χρόνος μη υπολογιζόμενος για προαγωγή
Στο χρόνο για προαγωγή δεν υπολογίζεται: α) ο χρόνος
της διαθεσιμότητας, β) ο χρόνος της αργίας που
επήλθε είτε εξαιτίας ποινικής δίωξης που κατέληξε σε
οποιαδήποτε καταδίκη είτε εξαιτίας πειθαρχικής δίωξης
που κατέληξε σε πειθαρχική ποινή τουλάχιστον
προστίμου αποδοχών τριών (3) μηνών, γ) ο χρόνος της
αδικαιολόγητης αποχής από τα καθήκοντα, δ) ο χρόνος
της προσωρινής παύσης, ε) ο χρόνος της άδειας άνευ
αποδοχών που δεν αποτελεί χρόνο πραγματικής δημόσιας
υπηρεσίας και στ) ο χρόνος αναστολής άσκησης
καθηκόντων.

Άρθρο 90
Έλεγχος νομιμότητας πινάκων προακτέων
1. Οι πίνακες προακτέων, που καταρτίζονται σύμφωνα
με το άρθρο 83, υποβάλλονται για κύρωση μέσα σε
δέκα (10) ημέρες στον οικείο Υπουργό ή στο ανώτατο
όργανο διοίκησης του νομικού προσώπου δημοσίου δικαίου.
Το αρμόδιο όργανο εξετάζει μόνο τη νομιμότητα
της διαδικασίας κατάρτισης των πινάκων και, εφόσον
διαπιστώσει παράβαση των σχετικών διατάξεων, αναπέμπει
τους πίνακες στο υπηρεσιακό συμβούλιο, το οποίο
υποχρεούται να αποφασίσει εντός δέκα (10) ημερών.
2. Οι πίνακες που καταρτίζονται σύμφωνα με τα ανωτέρω
είναι οριστικοί και ανακοινώνονται στις αρμόδιες
υπηρεσίες.

Άρθρο 91
Ειδικές περιπτώσεις εγγραφής σε πίνακες προακτέων
Υπάλληλοι οι οποίοι μετατάσσονται ή εντάσσονται,
σύμφωνα με τις διατάξεις των άρθρων 69, 70, 71, 72 και
98 του παρόντος, καθώς και σύμφωνα με κάθε άλλη ειδική
διάταξη, μετά την κύρωση των πινάκων προακτέων,
κρίνονται από το υπηρεσιακό συμβούλιο και εγγράφονται
στους οικείους πίνακες προακτέων κατά το άρθρο
83 του παρόντος Κώδικα.

Άρθρο 92
Μη εγγραφή σε πίνακα προακτέων
1. Το υπηρεσιακό συμβούλιο, με αιτιολογημένη απόφαση
του, μπορεί να μην εγγράφει στους πίνακες προακτέων
υπάλληλο, σε βάρος του οποίου εκκρεμεί ποινική
ή πειθαρχική κατηγορία.
2. Όταν η κατηγορία αποδειχθεί αβάσιμη, ο υπάλληλος,
είτε είχε αναβληθεί η κρίση είτε είχε κριθεί υπό
το βάρος της εκκρεμοδικίας, κρίνεται εκ νέου από το
υπηρεσιακό συμβούλιο μέσα σε έναν (1) μήνα από την
κοινοποίηση στην αρμόδια υπηρεσία της τελεσίδικης
απαλλακτικής κρίσης επί της κατηγορίας και εγγράφεται,
με βάση τα προσόντα του, στους οικείους πίνακες
που προβλέπονται στο άρθρο 83 του παρόντος
Κώδικα.
3. Οι ανωτέρω εγγραφόμενοι στους πίνακες προακτέων
σε σειρά προαγωγής προάγονται αναδρομικά.

Άρθρο 93
Διαγραφή από πίνακα προακτέων
1. Το υπηρεσιακό συμβούλιο μπορεί με αιτιολογημένη
απόφαση του να διαγράψει από πίνακα προακτέων, κατά
τη διάρκεια της ισχύος του, υπάλληλο λόγω τελεσίδικης
ποινικής καταδίκης τουλάχιστον για πλημμέλημα
ή επιβολή πειθαρχικής ποινής προστίμου μεγαλύτερου
από τις αποδοχές ενός (1) μηνός. Ο υπάλληλος, που
διαγράφεται, μπορεί να κατατάσσεται στον πίνακα μη
προακτέων.
2. Αν ανατραπεί αμετάκλητα η πειθαρχική ποινή ή η
ποινική καταδίκη, εφαρμόζονται αναλογικά οι διατάξεις
της παρ. 3 του άρθρου 92.

Άρθρο 94
Παράλειψη από προαγωγή
1. Το υπηρεσιακό συμβούλιο, με αιτιολογημένη απόφαση
του, μπορεί να παραλείψει από τις προαγωγές
υπάλληλο ο οποίος περιλαμβάνεται στους πίνακες προακτέων,
αν κατά το χρόνο της προαγωγής εκκρεμεί σε
βάρος του ποινική ή πειθαρχική κατηγορία.
2. Αν αποφασισθεί η παράλειψη, εφαρμόζονται αναλογικά
οι διατάξεις των παραγράφων 2 και 3 του άρθρου

Άρθρο 95
Παραπομπή μη προακτέου υπαλλήλου
Υπάλληλος, ο οποίος εγγράφεται σε δύο διαδοχικούς
πίνακες μη προακτέων στον ίδιο βαθμό, παραπέμπεται
μέσα σε δύο (2) μήνες από την κύρωση του οικείου πίνακα
υποχρεωτικώς προς κρίση στο υπηρεσιακό συμβούλιο,
το οποίο, με αιτιολογημένη απόφαση του και μετά
από προηγούμενη κλήση αυτού για να παράσχει εγγράφως
ή προφορικώς τις αναγκαίες διευκρινίσεις, μπορεί
να τον απολύσει ή να τον υποβιβάσει κατά έναν βαθμό.
Κατά της απόφασης αυτής επιτρέπεται να υποβληθεί
ένσταση στο Δευτεροβάθμιο Πειθαρχικό Συμβούλιο.

Άρθρο 96
Τιμητική απονομή τίτλων
1. Στους δημοσίους υπαλλήλους που αποχωρούν ευδοκίμως
από την υπηρεσία από θέση προϊσταμένου οργανικής
μονάδας μετά από συμπλήρωση τριάντα πέντε (35)
χρόνων πραγματικής δημόσιας υπηρεσίας απονέμεται
τιμητικά ο τίτλος της θέσης που κατέχουν. Η υπηρεσία
μπορεί να απονέμει τον τίτλο του επιτίμου και σε προϊστάμενο
που αποχωρεί μετά από τριάντα (30) χρόνια
υπηρεσίας. Ο τίτλος του επιτίμου δεν χορηγείται σε
προϊστάμενο που έχει εκπέσει ή έχει τιμωρηθεί με την
ποινή της οριστικής παύσης ή εντός της τελευταίας
δεκαετίας πριν την αποχώρηση του έχει τιμωρηθεί με
την ποινή του υποβιβασμού ή της στέρησης του προς
προαγωγή δικαιώματος.
2. Η απονομή του επίτιμου τίτλου μνημονεύεται στην
πράξη λύσης της υπαλληλικής σχέσης και περιλαμβάνεται
στο κείμενο που δημοσιεύεται στην Εφημερίδα
της Κυβερνήσεως.

Άρθρο 97
Προβάδισμα
Το προβάδισμα μεταξύ των υπαλλήλων καθορίζεται
ως εξής:
α) Μεταξύ υπαλλήλων που ανήκουν σε διαφορετικές
κατηγορίες προηγούνται οι υπάλληλοι της κατηγορίας
ΕΘ και ακολουθούν κατά σειρά οι υπάλληλοι της κατηγορίας
ΠΕ, της κατηγορίας ΤΕ, της κατηγορίας ΔΕ και
τέλος οι υπάλληλοι της κατηγορίας ΥΕ.
β) Μεταξύ υπαλλήλων που ανήκουν στην ίδια κατηγορία
προηγούνται οι υπάλληλοι ανώτερου βαθμού με
βάση την ιεραρχική κλίμακα των βαθμών του άρθρου
Προβάδισμα
Το προβάδισμα μεταξύ των υπαλλήλων καθορίζεται
ως εξής:
α) Μεταξύ υπαλλήλων που ανήκουν σε διαφορετικές
κατηγορίες προηγούνται οι υπάλληλοι της κατηγορίας
ΕΘ και ακολουθούν κατά σειρά οι υπάλληλοι της κατηγορίας
ΠΕ, της κατηγορίας ΤΕ, της κατηγορίας ΔΕ και
τέλος οι υπάλληλοι της κατηγορίας ΥΕ.
β) Μεταξύ υπαλλήλων που ανήκουν στην ίδια κατηγορία
προηγούνται οι υπάλληλοι ανώτερου βαθμού με
βάση την ιεραρχική κλίμακα των βαθμών του άρθρου
80. 
γ) Μεταξύ υπαλλήλων του ίδιου κλάδου και βαθμού
δεν υπάρχει προβάδισμα.
δ) Όπου από τις οικείες οργανικές διατάξεις επιτρέπεται
η τοποθέτηση προϊσταμένου κατηγορίας που
έπεται κατά το προβάδισμα δεν ισχύει το προβάδισμα
των κατηγοριών.

Άρθρο 98
Βαθμολογική ένταξη
1. Οι υπάλληλοι, που έχουν πριν από το διορισμό τους
χρόνο πραγματικής δημόσιας υπηρεσίας, εντάσσονται
μετά τη μονιμοποίηση τους μέχρι και τον τελευταίο
ενιαίο βαθμό, ανάλογα με το συνολικό χρόνο υπηρεσίας
τους, ύστερα από ουσιαστική κρίση του υπηρεσιακού
συμβουλίου. Ο τυχόν πλεονάζων χρόνος μετά την ένταξη
λαμβάνεται υπόψη για την εξέλιξη στον επόμενο
ενιαίο βαθμό.
2. Ως πραγματική δημόσια υπηρεσία νοείται κάθε υπηρεσία
που έχει διανυθεί στο Δημόσιο, νομικό πρόσωπο
δημοσίου δικαίου ή σε Ο.Τ.Α., με σχέση εργασίας δημοσίου
ή ιδιωτικού δικαίου, καθώς και κάθε άλλη υπηρεσία
που, με βάση ειδικές διατάξεις, αναγνωρίζεται ως πραγματική
δημόσια υπηρεσία για βαθμολογική εξέλιξη.
3. Προϋπηρεσία με σχέση εργασίας δημοσίου ή ιδιωτικού
δικαίου αντίστοιχη της προηγούμενης παραγράφου,
σε υπηρεσίες της Ευρωπαϊκής Ένωσης ή των χωρών μελών
αυτής, λαμβάνεται υπόψη για την ένταξη.
4. Για την κατά τα ανωτέρω ένταξη λαμβάνεται υπόψη
μόνο η υπηρεσία που έχει διανυθεί πριν από το διορισμό
με τα τυπικά προσόντα της κατηγορίας, στην οποία
ανήκει ο υπάλληλος κατά το χρόνο της ένταξης.
ΚΕΦΑΛΑΙΟ Ε΄
ΔΙΑΘΕΣΙΜΟΤΗΤΑ

Άρθρο 99
Θέση σε διαθεσιμότητα
1. Ο υπάλληλος τίθεται σε διαθεσιμότητα λόγω ασθένειας
ή κατάργησης της θέσης του, σύμφωνα με τις
διατάξεις των επόμενων άρθρων.
2. Με την επιφύλαξη των διατάξεων των επόμενων άρθρων,
η πράξη θέσης του υπαλλήλου σε διαθεσιμότητα
και η πράξη επαναφοράς του στην υπηρεσία, εκδίδονται
από τον Υπουργό ή το ανώτατο μονομελές όργανο
διοίκησης του νομικού προσώπου δημοσίου δικαίου ή,
αν δεν υπάρχει, τον πρόεδρο του συλλογικού οργάνου
διοίκησης του νομικού προσώπου δημοσίου δικαίου,
μετά από απόφαση του υπηρεσιακού συμβουλίου.
3. Κατά τη διάρκεια της διαθεσιμότητας παύει η άσκηση
των καθηκόντων του υπαλλήλου, κύριων ή παρεπόμενων.
Ο χρόνος της διαθεσιμότητας δεν υπολογίζεται
για βαθμολογική εξέλιξη.

Άρθρο 100
Διαθεσιμότητα λόγω ασθένειας
1. Ο υπάλληλος τίθεται, αυτεπάγγελτα ή με αίτηση
του, σε διαθεσιμότητα λόγω ασθένειας, όταν αυτή παρατείνεται
πέρα από το μέγιστο χρόνο αναρρωτικής
άδειας του άρθρου 54 του παρόντος, είναι όμως, κατά
την εκτίμηση της υγειονομικής επιτροπής, ιάσιμη.
2. Η διαθεσιμότητα αρχίζει από τη λήξη της αναρρωτικής
άδειας και δεν μπορεί να υπερβεί το ένα (1) και
για τα δυσίατα νοσήματα τα δύο (2) έτη.
3. Κατά το τελευταίο δίμηνο πριν από τη λήξη του
ανώτατου ορίου διαθεσιμότητας οι επιτροπές των άρθρων
165 ή 167 υποχρεούνται, ύστερα από ερώτημα της
υπηρεσίας, να γνωμοδοτήσουν για την ικανότητα του
υπαλλήλου να επανέλθει στα καθήκοντα του. Αν η επιτροπή
γνωματεύσει αρνητικά, ο υπάλληλος απολύεται
υποχρεωτικά, σύμφωνα με το άρθρο 153 του παρόντος.
Ο υπάλληλος μπορεί να παραπεμφθεί προς εξέταση
στην αρμόδια υγειονομική επιτροπή, ύστερα από αίτηση
του ή αυτεπάγγελτα και πριν από το χρόνο λήξης της
διαθεσιμότητας. Στην περίπτωση αυτή, αν η επιτροπή
γνωματεύσει αρνητικά, ο υπάλληλος απολύεται υποχρεωτικά
με τη λήξη του χρόνου της διαθεσιμότητας.
4. Οι διατάξεις των άρθρων 3135 του παρόντος Κώδικα
εφαρμόζονται και για τους υπαλλήλους που τίθενται
σε διαθεσιμότητα λόγω ασθένειας.

Άρθρο 101
Διαθεσιμότητα λόγω κατάργησης θέσης
1. Σε διαθεσιμότητα τίθεται αυτοδίκαια ο υπάλληλος
του οποίου καταργήθηκε η θέση, εφόσον δεν μεταταγεί
σύμφωνα με την παρ. 4 του άρθρου 154 του παρόντος.
2. Η διαθεσιμότητα διαρκεί ένα (1) έτος, μετά την πάροδο
του οποίου ο υπάλληλος απολύεται.

Άρθρο 102
Αποδοχές διαθεσιμότητας
1. Ο υπάλληλος κατά τη διάρκεια της διαθεσιμότητας
δικαιούται τα τρία τέταρτα των αποδοχών του.
2. Επιδόματα ασθενείας, που καταβάλλονται σε υπαλλήλους
νομικών προσώπων δημοσίου δικαίου κατά τη
διάρκεια της διαθεσιμότητας, εκπίπτουν από τις αποδοχές
του υπαλλήλου, εφόσον η ασφάλιση του θεμελιώνεται
και σε συνεισφορά του νομικού προσώπου.
ΚΕΦΑΛΑΙΟ ΣΤ΄
ΑΡΓΙΑ  ΑΝΑΣΤΟΛΗ ΑΣΚΗΣΗΣ ΚΑΘΗΚΟΝΤΩΝ

Άρθρο 103
Αυτοδίκαιη θέση σε αργία
1. Τίθεται αυτοδίκαια σε αργία ο υπάλληλος ο οποίος
στερήθηκε την προσωπική του ελευθερία, ύστερα από
ένταλμα προσωρινής κράτησης ή δικαστική απόφαση,
έστω και αν απολύθηκε με εγγύηση. με την επιφύλαξη των περιπτώσεων της παραγράφου
1 περίπτωση γ΄ του επόμενου άρθρου 
με την επιφύλαξη των περιπτώσεων της παραγράφου
1 περίπτωση δ΄ του επόμενου άρθρου
2. Τίθεται αυτοδίκαια σε αργία ο υπάλληλος στον
οποίο επιβλήθηκε η ποινή της οριστικής παύσης. Η
αργία αρχίζει από την κοινοποίηση της πειθαρχικής
απόφασης και λήγει την τελευταία ημέρα της προθεσμίας
άσκησης προσφυγής ενώπιον του Συμβουλίου της
Επικρατείας ή την ημέρα που δημοσιεύθηκε η απόφαση
του Συμβουλίου της Επικρατείας, εφόσον έχει ασκηθεί
προσφυγή.
3. Ο υπάλληλος επανέρχεται αυτοδίκαια στα καθήκοντα
του, εάν εκλείψει ο λόγος για τον οποίο έχει
τεθεί σε αργία.
4. Η διαπιστωτική πράξη θέσης σε αργία ή επανόδου
εκδίδεται από το αρμόδιο για το διορισμό όργανο.

Άρθρο 104
Δυνητική θέση σε αργία Αναστολή
άσκησης καθηκόντων
1. Αν συντρέχουν λόγοι δημοσίου συμφέροντος ή υπηρεσιακοί
λόγοι μπορεί να τίθεται σε αργία ο υπάλληλος,
κατά του οποίου:
α) έχει ασκηθεί ποινική δίωξη για αδίκημα, το οποίο
μπορεί να επισύρει την έκπτωση από την υπηρεσία. Ειδικά, προκειμένου για το αδίκημα της παράβασης
καθήκοντος ο υπάλληλος μπορεί να τίθεται σε αργία
εφόσον έχει παραπεμφθεί στο ακροατήριο για το αδίκημα
αυτό,
β) έχει ασκηθεί πειθαρχική δίωξη για παράπτωμα,
το οποίο μπορεί να επισύρει την ποινή της οριστικής
παύσης και
γ) υπάρχει βάσιμη υπόνοια για άτακτη διαχείριση, η
οποία στηρίζεται σε έκθεση της προϊσταμένης αρχής
ή αρμόδιου επιθεωρητή. 
γ) έχει παραπεμφθεί αμετακλήτως με την ιδιότητα
του μέλους υπηρεσιακού συμβουλίου και συλλογικού
οργάνου εν γένει ενώπιον του αρμοδίου δικαστηρίου
για τα αδικήματα της υπεξαίρεσης στην υπηρεσία και
της απιστίας περί την υπηρεσία,
δ) έχει ασκηθεί με την ιδιότητα του μέλους υπηρεσιακού
συμβουλίου και συλλογικού οργάνου πειθαρχική
δίωξη για το πειθαρχικό παράπτωμα της παράβασης
καθήκοντος κατά τον ποινικό κώδικα ή άλλους ειδικούς
ποινικούς νόμους ή για το παράπτωμα της αναξιοπρεπούς
ή ανάρμοστης ή ανάξιας για υπάλληλο συμπεριφοράς
εκτός υπηρεσίας.
2. Σε κατεπείγουσες περιπτώσεις, όταν διακυβεύεται
το συμφέρον της υπηρεσίας και πριν αποφανθεί
το υπηρεσιακό συμβούλιο, μπορεί να επιβληθεί στον
υπάλληλο από τον προϊστάμενο της αρχής, στην οποία
υπηρετεί, το μέτρο της αναστολής της άσκησης των
καθηκόντων του. Μέσα σε δεκαπέντε (15) ημέρες το
υπηρεσιακό συμβούλιο συνέρχεται και αποφασίζει για
τη θέση του υπαλλήλου σε αργία. Η αναστολή άσκησης
των καθηκόντων αίρεται αυτοδικαίως, εάν το υπηρεσιακό
συμβούλιο δεν αποφασίσει για τη θέση σε αργία
εντός της παραπάνω προθεσμίας.
3. Η πράξη, με την οποία ο υπάλληλος τίθεται σε δυνητική
αργία ή επαναφέρεται στα καθήκοντα του, εκδίδεται
από τον οικείο Υπουργό ή το ανώτατο μονομελές
όργανο διοίκησης των Ν.Π.Δ.Δ. ή, αν δεν υπάρχει, τον
Πρόεδρο του συλλογικού οργάνου διοίκησης Ν.Π.Δ.Δ.
ύστερα από απόφαση του υπηρεσιακού συμβουλίου. Για
τη θέση του υπαλλήλου σε αργία απαιτείται προηγούμενη
ακρόαση αυτού από το υπηρεσιακό συμβούλιο.
4. Μετά την πάροδο έτους από τη θέση σε αργία,
το υπηρεσιακό συμβούλιο υποχρεούται να αποφανθεί
αιτιολογημένα για τη συνέχιση ή μη της αργίας. Η αργία
αίρεται αυτοδικαίως μετά την πάροδο διετίας από
την έκδοση της απόφασης θέσεως του υπαλλήλου σε
αργία.
5. Η αργία αρχίζει από την κοινοποίηση της σχετικής
πράξης. Ο υπάλληλος επανέρχεται στα καθήκοντα του
από την κοινοποίηση της πράξης επαναφοράς ή αυτοδίκαια
από την τελεσιδικία της ποινικής απόφασης που
δεν συνεπάγεται έκπτωση ή της πειθαρχικής απόφασης,
η οποία δεν επιβάλλει την ποινή της οριστικής παύσης ή
από τη συμπλήρωση της διετίας κατά την προηγούμενη
παράγραφο.

Άρθρο 105
Συνέπειες αργίας
1. Ο υπάλληλος ο οποίος τελεί σε κατάσταση αργίας
απέχει από την άσκηση των κύριων και παρεπόμενων
καθηκόντων του.
2. Στον υπάλληλο που τελεί σε κατάσταση αργίας
καταβάλλεται το ήμισυ των αποδοχών του. Το υπόλοιπο
ήμισυ ή μέρος αυτού μπορεί να αποδοθεί σε αυτόν, μετά
από ειδικά αιτιολογημένη απόφαση του υπηρεσιακού
συμβουλίου, εφόσον απαλλαγεί με τελεσίδικη δικαστική
απόφαση ή τιμωρηθεί με πειθαρχική ποινή κατώτερη
από την οριστική παύση. Εάν ο υπάλληλος απαλλαγεί
από κάθε πειθαρχική ευθύνη ή αποδειχθεί αβάσιμη η
υπόνοια για άτακτη διαχείριση, επιστρέφεται το μέρος
των αποδοχών του που παρακρατήθηκε.
3. Ο υπάλληλος, στον οποίο επιβλήθηκε πειθαρχική
ποινή οριστικής παύσης για το παράπτωμα της αδικαιολόγητης
αποχής από την εκτέλεση των καθηκόντων
του, δεν δικαιούται αποδοχές αργίας.
4. Οι διατάξεις των άρθρων 3135 του παρόντος Κώδικα
εφαρμόζονται και κατά τη διάρκεια της αργίας.

  ΜΕΡΟΣ Ε΄
ΠΕΙΘΑΡΧΙΚΟ ΔΙΚΑΙΟ

ΤΜΗΜΑ Α΄
ΠΕΙΘΑΡΧΙΚΑ ΠΑΡΑΠΤΩΜΑΤΑ ΚΑΙ ΠΟΙΝΕΣ

ΚΕΦΑΛΑΙΟ Α΄
ΠΕΙΘΑΡΧΙΚΑ ΠΑΡΑΠΤΩΜΑΤΑ ΚΑΙ ΒΑΣΙΚΕΣ ΑΡΧΕΣ

Άρθρο 106
Ορισμός πειθαρχικού παραπτώματος
1. Πειθαρχικό παράπτωμα αποτελεί κάθε παράβαση
υπαλληλικού καθήκοντος που συντελείται με υπαίτια
πράξη ή παράλειψη και μπορεί να καταλογισθεί στον
υπάλληλο.
2. Το υπαλληλικό καθήκον προσδιορίζεται τόσο από τις
υποχρεώσεις που επιβάλλουν στον υπάλληλο οι κείμενες
διατάξεις, οι εντολές και οδηγίες όσο και από τη συμπεριφορά
που πρέπει να τηρεί ο υπάλληλος και εκτός της
υπηρεσίας ώστε να μη θίγεται το κύρος αυτής.
3. Το υπαλληλικό καθήκον, κατά την προηγούμενη
παράγραφο, σε καμία περίπτωση δεν επιβάλλει στον
υπάλληλο πράξη ή παράλειψη που να αντίκειται προδήλως
στις διατάξεις του Συντάγματος και των νόμων.

Άρθρο 107
Πειθαρχικά παραπτώματα
1. Πειθαρχικά παραπτώματα αποτελούν ιδίως:
α) πράξεις με τις οποίες εκδηλώνεται άρνηση αναγνώρισης
του Συντάγματος ή έλλειψη αφοσίωσης στην
Πατρίδα και τη Δημοκρατία,
β) η παράβαση καθήκοντος κατά τον Ποινικό Κώδικα
ή άλλους ειδικούς ποινικούς νόμους,
γ) η παράβαση της αρχής της αμεροληψίας,
δ) η αδικαιολόγητη αποχή από την εκτέλεση των καθηκόντων,
ε) η άρνηση ή παρέλκυση εκτέλεσης υπηρεσίας,
στ) η αμέλεια, καθώς και η ατελής ή μη έγκαιρη εκπλήρωση
του καθήκοντος,
ζ) η παράβαση της υποχρέωσης εχεμύθειας, με την επιφύλαξη
των διατάξεων του άρθρου 26 του παρόντος,
η) η άσκηση κριτικής των πράξεων της προϊσταμένης
αρχής που γίνεται δημοσίως, γραπτώς ή προφορικώς, με
σκόπιμη χρήση εν γνώσει εκδήλως ανακριβών στοιχείων
ή με χαρακτηριστικά απρεπείς εκφράσεις,
θ) η άσκηση εργασίας ή έργου με αμοιβή χωρίς προηγούμενη
άδεια της υπηρεσίας,
ι) η αδικαιολόγητη άρνηση προσέλευσης για ιατρική
εξέταση,
ια) η αδικαιολόγητη μη έγκαιρη σύνταξη ή η σύνταξη
μεροληπτικής έκθεσης αξιολόγησης,
ιβ) η ανάρμοστη συμπεριφορά προς τους πολίτες, η
αδικαιολόγητη μη εξυπηρέτησή τους και η μη έγκαιρη
διεκπεραίωση των υποθέσεών τους,
ιγ) η αδικαιολόγητη μη έγκαιρη απάντηση σε αναφορές
πολιτών,
ιδ) η αδικαιολόγητη προτίμηση νεότερων υποθέσεων
με παραμέληση παλαιότερων,
ιε) η άμεση ή μέσω τρίτου προσώπου συμμετοχή σε
δημοπρασία την οποία διενεργεί επιτροπή, μέλος της
οποίας είναι ο υπάλληλος ή η αρχή στην οποία αυτός
ανήκει,
ιστ) η χρησιμοποίηση της δημοσιοϋπαλληλικής ιδιότητας
ή πληροφοριών που κατέχει ο υπάλληλος λόγω της
υπηρεσίας ή της θέσης του, για εξυπηρέτηση ιδιωτικών
συμφερόντων του ίδιου ή τρίτων προσώπων,
ιζ) η αποδοχή οποιασδήποτε υλικής εύνοιας ή ανταλλάγματος
για το χειρισμό υπόθεσης από τον υπάλληλο
κατά την άσκηση των καθηκόντων του,
ιη) η χρησιμοποίηση τρίτων προσώπων για την απόκτηση
υπηρεσιακής εύνοιας ή την πρόκληση ή ματαίωση
διαταγής της υπηρεσίας,
ιθ) η σύναψη στενών κοινωνικών σχέσεων με πρόσωπα
των οποίων ουσιώδη συμφέροντα εξαρτώνται από τον
τρόπο αντιμετώπισης θεμάτων της αρμοδιότητας του
υπαλλήλου,
κ) η φθορά λόγω ασυνήθιστης χρήσης, η εγκατάλειψη
ή η παράνομη χρήση πράγματος το οποίο ανήκει στην
υπηρεσία,
κα) η παράλειψη δίωξης και τιμωρίας πειθαρχικού
παραπτώματος, με την επιφύλαξη των διατάξεων της
παρ. 2 του άρθρου 110 του παρόντος,
κβ) η άρνηση παροχής πληροφόρησης στους πολίτες,
κγ) η άρνηση σύμπραξης, συνεργασίας και χορήγησης
στοιχείων ή εγγράφων κατά τη διεξαγωγή έρευνας,
επιθεώρησης ή ελέγχου από τον Γενικό Επιθεωρητή
Δημόσιας Διοίκησης και τα ιδιαίτερα Σώματα και Υπηρεσίες
Επιθεώρησης και Ελέγχου.
2. Διατάξεις που ορίζουν ειδικά πειθαρχικά παραπτώματα
διατηρούνται σε ισχύ.

Άρθρο 108
Εφαρμογή κανόνων και αρχών
του ποινικού δικαίου
1. Κανόνες και αρχές του ποινικού δικαίου και της
ποινικής δικονομίας εφαρμόζονται ανάλογα και στο πειθαρχικό
δίκαιο, εφόσον δεν αντίκεινται στις ρυθμίσεις
του παρόντος και συνάδουν με τη φύση και το σκοπό
της πειθαρχικής διαδικασίας.
2. Εφαρμόζονται ιδίως οι κανόνες και οι αρχές που
αφορούν:
α) τους λόγους αποκλεισμού της υπαιτιότητας και της
ικανότητας προς καταλογισμό,
β) τις ελαφρυντικές ή επιβαρυντικές περιστάσεις για
την επιμέτρηση της πειθαρχικής ποινής,
γ) την έμπρακτη μετάνοια,
δ) το δικαίωμα σιγής του πειθαρχικώς διωκομένου,
ε) την πραγματική και νομική πλάνη,
στ) το τεκμήριο της αθωότητας του πειθαρχικώς διωκομένου,
ζ) την επιείκεια υπέρ του πειθαρχικώς διωκομένου,
η) την προστασία των δικαιολογημένων συμφερόντων
ως λόγο που αίρει τον πειθαρχικό χαρακτήρα δυσμενών
κρίσεων, εκφράσεων και εκδηλώσεων, εκτός εάν συνιστούν
το πειθαρχικό παράπτωμα της χαρακτηριστικώς
ανάρμοστης συμπεριφοράς.
ΚΕΦΑΛΑΙΟ Β΄
ΠΕΙΘΑΡΧΙΚΕΣ ΠΟΙΝΕΣ

Άρθρο 109
Πειθαρχικές ποινές
1. Οι πειθαρχικές ποινές που επιβάλλονται στους
υπαλλήλους είναι:
α) η έγγραφη επίπληξη,
β) το πρόστιμο έως τις αποδοχές τριών (3) μηνών,
γ) η στέρηση του δικαιώματος για προαγωγή από ένα
(1) έως πέντε (5) έτη,
δ) ο υποβιβασμός κατά ένα βαθμό,
ε) η προσωρινή παύση από τρεις (3) έως έξι (6) μήνες
με πλήρη στέρηση των αποδοχών και
στ) η οριστική παύση.
2. Η ποινή της οριστικής παύσης μπορεί να επιβληθεί
μόνο για τα ακόλουθα παραπτώματα:
α) της παράβασης του άρθρου 107 παρ.1(α) του παρόντος,
β) της παράβαση καθήκοντος κατά τον Ποινικό Κώδικα
ή άλλους ειδικούς νόμους,
γ) αποδοχή οποιασδήποτε υλικής εύνοιας ή ανταλλάγματος
για το χειρισμό υπόθεσης από υπάλληλο κατά
την άσκηση των καθηκόντων του,
δ) χαρακτηριστικώς αναξιοπρεπή ή ανάξια για υπάλληλο
διαγωγή εντός ή εκτός υπηρεσίας,
ε) παραβίαση απορρήτων της υπηρεσίας κατά τις
κείμενες διατάξεις,
στ) αδικαιολόγητη αποχή από την εκτέλεση των υπηρεσιακών
καθηκόντων πάνω από είκοσι δύο (22) εργάσιμες
ημέρες συνεχώς ή πάνω από τριάντα (30) εργάσιμες
ημέρες σε διάστημα ενός (1) έτους,
ζ) εξαιρετικώς σοβαρή απείθεια,
η) άμεση ή μέσω τρίτου προσώπου συμμετοχή σε δημοπρασία
την οποία διενεργεί η αρχή στην οποία αυτός
ανήκει ή επιτροπή, μέλος της οποίας είναι αυτός,
θ) εμμονή σε άρνηση προσέλευσης για εξέταση από
υγειονομική επιτροπή σύμφωνα με την παρ. 10 του άρθρου
56 του παρόντος.
3. Η ποινή της οριστικής παύσης μπορεί να επιβληθεί
στον υπάλληλο για οποιοδήποτε παράπτωμα αν: α) κατά
την προηγούμενη της διάπραξης του διετία του είχαν
επιβληθεί τρεις (3) τουλάχιστον πειθαρχικές ποινές
ανώτερες του προστίμου αποδοχών ενός (1) μηνός ή
β) κατά το προηγούμενο της διάπραξής του έτος είχε
τιμωρηθεί για το ίδιο αδίκημα με ποινή ανώτερη του
προστίμου αποδοχών ενός (1) μηνός.
ΚΕΦΑΛΑΙΟ Γ΄
ΔΙΩΞΗ ΠΕΙΘΑΡΧΙΚΩΝ ΠΑΡΑΠΤΩΜΑΤΩΝ

Άρθρο 110
Δίωξη πειθαρχικών παραπτωμάτων
1. Η δίωξη και η τιμωρία πειθαρχικών παραπτωμάτων
αποτελεί καθήκον των πειθαρχικών οργάνων. Η παράβαση
του καθήκοντος αυτού συνιστά το κατά την περ.
κα΄ της παρ.1 του άρθρου 107 του παρόντος πειθαρχικό
παράπτωμα.
2. Κατ’ εξαίρεση, για παραπτώματα που θα επέσυραν
την ποινή της έγγραφης επίπληξης, η δίωξη απόκειται
στη διακριτική εξουσία των πειθαρχικών οργάνων, τα
οποία λαμβάνουν υπόψη αφ’ ενός το συμφέρον της υπηρεσίας
και αφ’ ετέρου τις συνθήκες διάπραξης τους και
την υπηρεσιακή γενικώς διαγωγή του υπαλλήλου. Αν το
πειθαρχικό όργανο αποφασίσει να μην ασκήσει δίωξη,
υποχρεούται να ενημερώσει, με αιτιολογημένη έκθεση
του, τον αμέσως ανώτερο πειθαρχικώς προϊστάμενο.
3. Δεν επιτρέπεται δεύτερη δίωξη για το ίδιο πειθαρχικό
παράπτωμα.
4. Η βαθμολογική ή η μισθολογική εξέλιξη του υπαλλήλου
δεν αίρει το πειθαρχικώς κολάσιμο παραπτώματος
που διαπράχθηκε πριν από την εξέλιξη αυτή.
5. Πράξεις που έχουν τελεστεί από υπάλληλο κατά
τη διάρκεια προγενέστερης υπηρεσίας του σε δημόσια
υπηρεσία, οργανισμό τοπικής αυτοδιοίκησης ή άλλο
νομικό πρόσωπο του δημόσιου τομέα τιμωρούνται πειθαρχικά,
εάν υπάγονται σε μία από τις περιπτώσεις
της παρ. 2 του άρθρου 109 του παρόντος και δεν έχει
παρέλθει ο χρόνος παραγραφής τους.

Άρθρο 111
Σχέση πειθαρχικού παραπτώματος και ποινής
1. Για κάθε πειθαρχικό παράπτωμα επιβάλλεται μία
μόνο πειθαρχική ποινή. Σε κάθε υπάλληλο με την ίδια
πειθαρχική απόφαση επιβάλλεται μία μόνο ποινή.
2. Αν το πειθαρχικό όργανο επιλαμβάνεται για περισσότερα
πειθαρχικά παραπτώματα, με την πειθαρχική
απόφαση επιβάλλεται μία μόνο ποινή σε κάθε υπάλληλο.
Κατά την επιμέτρηση της ποινής αυτής λαμβάνεται
υπόψη ο αριθμός και η βαρύτητα όλων των παραπτωμάτων.
3. Κατά την επιμέτρηση των πειθαρχικών ποινών λαμβάνονται
υπόψη οι κανόνες και οι αρχές των περιπτώσεων
β΄, γ΄, ε΄, ζ΄ και η΄ της παρ. 2 του άρθρου 108 του
παρόντος. Η υποτροπή αποτελεί ιδιαιτέρως επιβαρυντική
περίπτωση για την επιμέτρηση της ποινής.

Άρθρο 112
Παραγραφή πειθαρχικών παραπτωμάτων
1. Τα πειθαρχικά παραπτώματα παραγράφονται μετά
δύο (2) έτη από την ημέρα που διαπράχθηκαν. Τα πειθαρχικά
παραπτώματα της παρ. 2 του άρθρου 109 του
παρόντος παραγράφονται μετά πέντε (5) έτη.
2. Πειθαρχικό παράπτωμα το οποίο αποτελεί και ποινικό
αδίκημα δεν παραγράφεται πριν παραγραφεί το
ποινικό αδίκημα. Για τα παραπτώματα αυτά οι πράξεις
της ποινικής διαδικασίας διακόπτουν την παραγραφή
του πειθαρχικού παραπτώματος.
3. Η κλήση σε απολογία ή η παραπομπή στο υπηρεσιακό
συμβούλιο διακόπτουν την παραγραφή. Στις
περιπτώσεις αυτές ο συνολικός χρόνος παραγραφής ως
την έκδοση της πρωτοβάθμιας πειθαρχικής απόφασης
δεν μπορεί να υπερβεί τα τρία (3) έτη και προκειμένου
για τα παραπτώματα της παρ. 2 του άρθρου 109 του
παρόντος, τα επτά (7) έτη.
4. Η παραγραφή του πειθαρχικού παραπτώματος διακόπτεται
επίσης από την τέλεση νέου πειθαρχικού παραπτώματος,
το οποίο αποσκοπεί στην απόκρυψη ή την
παρεμπόδιση της πειθαρχικής δίωξης του πρώτου. Στην
περίπτωση αυτή το πρώτο παράπτωμα παραγράφεται
όταν παραγραφεί το δεύτερο, εφόσον η παραγραφή
του δεύτερου συντελείται σε χρόνο μεταγενέστερο της
παραγραφής του πρώτου.
5. Δεν παραγράφεται το πειθαρχικό παράπτωμα για
το οποίο εκδόθηκε πειθαρχική απόφαση που επιβάλλει
πειθαρχική ποινή σε πρώτο βαθμό.

Άρθρο 113
Λήξη πειθαρχικής ευθύνης
Ο υπάλληλος ο οποίος απώλεσε την υπαλληλική ιδιότητα
με οποιονδήποτε τρόπο δεν διώκεται πειθαρχικώς,
η πειθαρχική όμως διαδικασία, η οποία τυχόν έχει
αρχίσει, συνεχίζεται και μετά τη λύση της υπαλληλικής
σχέσης με εξαίρεση την περίπτωση του θανάτου. Η
τυχόν καταδικαστική απόφαση που εκδίδεται στην περίπτωση
αυτή παραμένει ανεκτέλεστη.

Άρθρο 114
Σχέση της πειθαρχικής διαδικασίας
με την ποινική δίκη
1. Η πειθαρχική διαδικασία είναι αυτοτελής και ανεξάρτητη
από την ποινική ή άλλη δίκη.
2. Η ποινική δίκη δεν αναστέλλει την πειθαρχική διαδικασία.
Το πειθαρχικό όργανο όμως μπορεί με απόφασή
του, η οποία είναι ελευθέρως ανακλητή, να διατάξει, για
εξαιρετικούς λόγους, την αναστολή της πειθαρχικής
διαδικασίας, η οποία δεν πρέπει να υπερβαίνει το ένα (1)
έτος. Αναστολή δεν επιτρέπεται σε περίπτωση που το
πειθαρχικό παράπτωμα προκάλεσε δημόσιο σκάνδαλο
ή θίγει σοβαρά το κύρος της υπηρεσίας.
3. Το πειθαρχικό όργανο δεσμεύεται από την κρίση
που περιέχεται σε αμετάκλητη απόφαση ποινικού δικαστηρίου
ή σε αμετάκλητο απαλλακτικό βούλευμα,
μόνο ως προς την ύπαρξη ή την ανυπαρξία πραγματικών
περιστατικών που στοιχειοθετούν την αντικειμενική
υπόσταση πειθαρχικού παραπτώματος.
4. Αν μετά την έκδοση πειθαρχικής απόφασης με την
οποία απαλλάσσεται ο υπάλληλος ή επιβάλλεται ποινή
κατώτερη από την οριστική παύση, εκδοθεί αμετάκλητη
καταδικαστική απόφαση ποινικού δικαστηρίου με την
οποία διαπιστώνονται πραγματικά περιστατικά που συνιστούν
την αντικειμενική υπόσταση παραπτώματος,
το οποίο δικαιολογεί κατά το άρθρο 109 παρ. 2 την
πειθαρχική ποινή της οριστικής παύσης, η πειθαρχική
διαδικασία επαναλαμβάνεται με τη διαδικασία του
άρθρου 143 του παρόντος. Επίσης, επαναλαμβάνεται η
πειθαρχική διαδικασία, αν μετά την έκδοση καταδικαστικής
πειθαρχικής απόφασης, με την οποία επιβάλλεται
οποιαδήποτε ποινή, εκδοθεί αμετάκλητη αθωωτική
ποινική απόφαση ή αμετάκλητο απαλλακτικό βούλευμα
για την πράξη ή την παράλειψη, για την οποία διώχθηκε
πειθαρχικά ο υπάλληλος.
5. Η επανάληψη της πειθαρχικής διαδικασίας επιτρέπεται
και όταν έχει εκδοθεί καταδικαστική πειθαρχική
απόφαση, χωρίς να έχει ληφθεί υπόψη καταδικαστική
ποινική απόφαση που προηγήθηκε.
6. Ο Εισαγγελέας Πρωτοδικών έχει υποχρέωση
να ανακοινώνει αμέσως στην προϊσταμένη αρχή του
υπαλλήλου κάθε ποινική δίωξη που ασκείται κατ’ αυτού.
Ο Γραμματέας του Δικαστηρίου ή του δικαστικού
συμβουλίου υποχρεούται να ανακοινώνει αμέσως στην
ίδια αρχή τα παραπεμπτικά ή απαλλακτικά βουλεύματα
σε κάθε βαθμό δικαιοδοσίας καθώς και τις εκδιδόμενες
σε κάθε βαθμό δικαιοδοσίας, καταδικαστικές ή αθωωτικές
αποφάσεις κατά του υπαλλήλου. Σε περίπτωση
εγκλεισμού σε σωφρονιστικό κατάστημα, ο διευθυντής
φυλακών γνωστοποιεί τούτο, χωρίς καθυστέρηση, στην
προϊστάμενη αρχή του υπαλλήλου.
Με την επιφύλαξη των καταδικαστικών αποφάσεων
όπου η άσκηση της πειθαρχικής δίωξης είναι υποχρεωτική,
τα αρμόδια πειθαρχικά όργανα οφείλουν εντός
είκοσι (20) ημερών μετά την ως άνω ενημέρωσή τους
να αποφαίνονται αιτιολογημένα για την άσκηση ή μη
πειθαρχικής δίωξης σε βάρος του υπαλλήλου.

Άρθρο 115
Αυτοτέλεια κολασίμου
του πειθαρχικού παραπτώματος
1. Σε περίπτωση αποκατάστασης, απονομής χάριτος ή
άρσης με οποιονδήποτε άλλον τρόπο του κολασίμου ή
μεταβολής των συνεπειών της ποινικής καταδίκης, δεν
αίρεται το πειθαρχικώς κολάσιμο της πράξης.
2. Σε περίπτωση άρσης των συνεπειών της ποινικής
καταδίκης, κατά το άρθρο 47 του Συντάγματος, αίρεται
και το πειθαρχικώς κολάσιμο της πράξης.
ΚΕΦΑΛΑΙΟ Δ΄
ΠΕΙΘΑΡΧΙΚΑ ΟΡΓΑΝΑ

Άρθρο 116
Πειθαρχικά όργανα
Πειθαρχική εξουσία στους υπαλλήλους ασκούν: α) οι
πειθαρχικώς προϊστάμενοι τους, β) το διοικητικό συμβούλιο
νομικού προσώπου δημοσίου δικαίου για τους
υπαλλήλους του νομικού προσώπου, γ) το υπηρεσιακό
συμβούλιο του οικείου φορέα, δ) το υπηρεσιακό συμβούλιο
του Υπουργείου Εσωτερικών, Δημόσιας Διοίκησης
και Αποκέντρωσης για τις περιπτώσεις της παρ. 4 του
άρθρου 117 του παρόντος, ε) το Δευτεροβάθμιο Πειθαρχικό
Συμβούλιο και στ) το Συμβούλιο της Επικρατείας,
το Διοικητικό Εφετείο και ο Γενικός Επιθεωρητής Δημόσιας
Διοίκησης.

Άρθρο 117
Πειθαρχικώς προϊστάμενοι
1. Πειθαρχικώς προϊστάμενοι των υπαλλήλων των
κεντρικών και περιφερειακών υπηρεσιών που ανήκουν
στην αρμοδιότητα τους είναι:
α) Ο Υπουργός.
β) Ο Γενικός Γραμματέας Υπουργείου ή Γενικής Γραμματείας.
γ) Ο Γενικός Γραμματέας αυτοτελούς υπηρεσίας.
δ) Ο Γενικός Γραμματέας Περιφέρειας.
ε) Ο Ειδικός Γραμματέας.
στ) Ο προϊστάμενος γενικής διεύθυνσης.
ζ) Ο Προϊστάμενος Διεύθυνσης.
2. Επίσης πειθαρχικώς προϊστάμενοι είναι:
α) Ο αρχηγός των ενόπλων δυνάμεων και οι αρχηγοί
του στρατού, του ναυτικού και της αεροπορίας, των σωμάτων
ασφαλείας και του λιμενικού σώματος για τους
πολιτικούς υπαλλήλους που υπάγονται σε αυτούς.
β) Οι διοικητές μονάδων και σχολών των ενόπλων
δυνάμεων, των σωμάτων ασφαλείας και του λιμενικού
σώματος για τους πολιτικούς υπαλλήλους που υπάγονται
σε αυτούς.
γ) Οι διευθυντές καταστημάτων ή οι προϊστάμενοι
υπηρεσιών εφόσον είναι ανώτατοι ή ανώτεροι αξιωματικοί,
για τους πολιτικούς υπαλλήλους που υπάγονται
σε αυτούς.
δ) Ο διοικητής του Αγίου Όρους για όλους τους πολιτικούς
υπαλλήλους που υπάγονται στην αρμοδιότητα
του.
ε) Ο πρόεδρος ή ο επικεφαλής ανεξάρτητης διοικητικής
αρχής για τους υπαλλήλους της.
3. Πειθαρχικώς προϊστάμενοι για τους υπαλλήλους
νομικών προσώπων δημοσίου δικαίου είναι:
α) Ο διοικητής ή ο πρόεδρος του συλλογικού οργάνου,
ο οποίος ασκεί διοίκηση, ο υποδιοικητής, ο γενικός
γραμματέας ή ο αναπληρωτής γενικός γραμματέας, για
όλους τους υπαλλήλους του νομικού προσώπου.
β) Ο πρόεδρος της Ακαδημίας Αθηνών για τους υπαλλήλους
της.
γ) Ο πρύτανης Πανεπιστημίου για όλους τους υπαλλήλους
αυτού, ο κοσμήτορας σχολής, ο πρόεδρος τμήματος
και ο διευθυντής τομέα για τους υπαλλήλους που
υπάγονται σε αυτούς.
δ) Ο πρόεδρος και ο αντιπρόεδρος Τ.Ε.Ι., για όλους
τους υπαλλήλους του Ιδρύματος, ο διευθυντής παραρτήματος
Τ.Ε.Ι. για όλους τους υπαλλήλους του παραρτήματος,
ο διευθυντής σχολής και ο προϊστάμενος τμήματος
για τους υπαλλήλους που υπάγονται σε αυτούς.
ε) Ο προϊστάμενος γενικής διεύθυνσης ή ο προϊστάμενος
διεύθυνσης για τους υπαλλήλους που υπάγονται
σε αυτούς.
4. Πειθαρχική εξουσία δύναται να ασκεί και ο Υπουργός
Εσωτερικών, Δημόσιας Διοίκησης και Αποκέντρωσης:
α) στους υπαλλήλους του Δημοσίου και των νομικών
προσώπων δημοσίου δικαίου για ανάρμοστη συμπεριφορά
προς τους πολίτες, αδικαιολόγητη μη εξυπηρέτηση
τους, μη έγκαιρη διεκπεραίωση των υποθέσεων τους,
άρνηση συνεργασίας με τα Κέντρα Εξυπηρέτησης Πολιτών
(Κ.Ε.Π.) και μη εφαρμογή των περί απλούστευσης
των διαδικασιών και καταπολέμησης της γραφειοκρατίας
διατάξεων.
β) στους υπαλλήλους των Κέντρων Εξυπηρέτησης Πολιτών
(Κ.Ε.Π.) για οποιοδήποτε πειθαρχικό παράπτωμα.

Άρθρο 118
Αρμοδιότητα πειθαρχικώς προϊσταμένων
1. Όλοι οι πειθαρχικώς προϊστάμενοι μπορούν να επιβάλλουν
την ποινή της έγγραφης επίπληξης. Την ποινή
του προστίμου μπορούν να επιβάλλουν οι εξής με τις
πιο κάτω διακρίσεις:
α) Ο Υπουργός έως και τις αποδοχές ενός (1) μηνός.
β) Ο Γενικός Γραμματέας Υπουργείου ή Γενικής Γραμματείας
ή αυτοτελούς υπηρεσίας, ο Γενικός Γραμματέας
Περιφέρειας, ο Ειδικός Γραμματέας και ο αρχηγός των
ενόπλων δυνάμεων και οι αρχηγοί του στρατού ξηράς,
του ναυτικού και της αεροπορίας, των σωμάτων ασφαλείας
και του λιμενικού σώματος έως και τα δύο τρίτα
των μηνιαίων αποδοχών.
γ) Οι διοικητές μονάδων και σχολών των ενόπλων δυνάμεων,
των σωμάτων ασφαλείας και του λιμενικού σώματος,
οι διευθυντές καταστημάτων και οι προϊστάμενοι
στρατιωτικών υπηρεσιών ή υπηρεσιών των σωμάτων
ασφαλείας ή του λιμενικού σώματος αν είναι ανώτατοι
αξιωματικοί έως το ήμισυ των μηνιαίων αποδοχών και
αν είναι ανώτεροι έως και το ένα τρίτο των μηνιαίων
αποδοχών.
δ) Ο διοικητής του Αγίου Όρους, ο πρόεδρος ή ο επικεφαλής
ανεξάρτητης διοικητικής αρχής, ο διοικητής
ή ο πρόεδρος συλλογικού οργάνου, ο οποίος ασκεί
διοίκηση, ο υποδιοικητής, ο γενικός γραμματέας ή ο
αναπληρωτής γενικός γραμματέας νομικού προσώπου
έως και το ήμισυ των μηνιαίων αποδοχών.
ε) Ο πρύτανης Πανεπιστημίου και ο πρόεδρος Τ.Ε.Ι.
έως και τα δύο τρίτα των μηνιαίων αποδοχών. Ο κοσμήτορας
σχολής, ο πρόεδρος τμήματος και ο διευθυντής
τομέα Πανεπιστημίου, ο αντιπρόεδρος Τ.Ε.Ι., ο
διευθυντής παραρτήματος Τ.Ε.Ι., έως και το ήμισυ των
μηνιαίων αποδοχών, ο διευθυντής σχολής Τ.Ε.Ι. και ο
προϊστάμενος τμήματος Τ.Ε.Ι. έως και το ένα τέταρτο
των μηνιαίων αποδοχών.
στ) Ο προϊστάμενος γενικής διεύθυνσης έως και το
ήμισυ των μηνιαίων αποδοχών.
ζ) Ο προϊστάμενος διεύθυνσης έως και το ένα έκτο
των μηνιαίων αποδοχών.
2. Η αρμοδιότητα των πειθαρχικώς προϊσταμένων είναι
αμεταβίβαστη, εκτός εάν από διάταξη νόμου προβλέπεται
διαφορετικά.
3. Αρμόδιος πειθαρχικώς προϊστάμενος είναι εκείνος
στον οποίο υπάγεται οργανικά ο υπάλληλος κατά το
χρόνο τέλεσης του παραπτώματος, με την επιφύλαξη
των διατάξεων της παρ. 4 του άρθρου 117.
4. Οι πειθαρχικώς προϊστάμενοι και το διοικητικό συμβούλιο
νομικού προσώπου δημοσίου δικαίου επιλαμβάνονται
αυτεπαγγέλτως.
5. Αν έχουν επιληφθεί αρμοδίως περισσότεροι πειθαρχικώς
προϊστάμενοι, η πειθαρχική διαδικασία συνεχίζεται
μόνο από εκείνον που κάλεσε πρώτος σε απολογία
τον υπάλληλο. Ο ανώτερος πειθαρχικώς προϊστάμενος
ή το διοικητικό συμβούλιο νομικού προσώπου έχουν,
σε κάθε περίπτωση, δικαίωμα να ζητήσουν την παραπομπή
σε αυτούς της πειθαρχικής υπόθεσης, εφόσον
δεν έχει εκδοθεί πειθαρχική απόφαση. Για την εφαρμογή
των διατάξεων της παρ. 4 του άρθρου 117 του
παρόντος ο Υπουργός Εσωτερικών, Δημόσιας Διοίκησης
και Αποκέντρωσης νοείται ως ανώτερος πειθαρχικώς
προϊστάμενος.
6. Αν ο πειθαρχικώς προϊστάμενος, ο οποίος έχει επιληφθεί,
κρίνει ότι το παράπτωμα επισύρει ποινή ανώτερη
της αρμοδιότητάς του, παραπέμπει την υπόθεση σε
οποιονδήποτε ανώτερο αυτού πειθαρχικώς προϊστάμενο
μέχρι και τον Υπουργό ή και το διοικητικό συμβούλιο του
νομικού προσώπου δημοσίου δικαίου, αν πρόκειται για
υπάλληλο του νομικού προσώπου. Αν και ο Υπουργός
ή το διοικητικό συμβούλιο νομικού προσώπου δημοσίου
δικαίου κρίνει ότι η προσήκουσα ποινή είναι ανώτερη
και της δικής του αρμοδιότητας, παραπέμπει το θέμα
στο υπηρεσιακό συμβούλιο. Στην περίπτωση της παρ. 4
του άρθρου 117 του παρόντος η παραπομπή γίνεται στο
υπηρεσιακό συμβούλιο του Υπουργείου Εσωτερικών,
Δημόσιας Διοίκησης και Αποκέντρωσης.

Άρθρο 119
Αρμοδιότητα διοικητικών συμβουλίων
νομικών προσώπων δημοσίου δικαίου
Τα διοικητικά συμβούλια νομικών προσώπων δημοσίου
δικαίου δύνανται να επιβάλλουν τις ποινές της έγγραφης
επίπληξης και του προστίμου έως και τις αποδοχές
ενός (1) μηνός.

Άρθρο 120
Αρμοδιότητα υπηρεσιακών συμβουλίων
1. Τα υπηρεσιακά συμβούλια δύνανται να επιβάλλουν
οποιαδήποτε πειθαρχική ποινή. Τα υπηρεσιακά συμβούλια
κρίνουν σε πρώτο βαθμό μετά από παραπομπή
της υπόθεσης σε αυτά και σε δεύτερο βαθμό μετά
από άσκηση ένστασης κατά αποφάσεων πειθαρχικώς
προϊσταμένων.
Το δευτεροβάθμιο πειθαρχικό συμβούλιο αποφαίνεται
σε δεύτερο βαθμό ύστερα από ένσταση κατά αποφάσεων
των υπηρεσιακών συμβουλίων και σε πρώτο βαθμό
για την εκδίκαση του παραπτώματος της παρ. 2 του
άρθρου 122 του παρόντος.
2. Αρμόδιο υπηρεσιακό συμβούλιο είναι το συμβούλιο
της υπηρεσίας στην οποία υπάγεται οργανικά ο υπάλληλος
κατά το χρόνο τέλεσης του παραπτώματος, με
την επιφύλαξη των διατάξεων της παρ. 4 του άρθρου
117 του παρόντος. Προκειμένου για υπάλληλο ο οποίος
κατά το χρόνο τέλεσης του παραπτώματος υπηρετεί
με οποιαδήποτε υπηρεσιακή σχέση ή κατάσταση σε
άλλη υπηρεσία, αρμόδιο υπηρεσιακό συμβούλιο είναι το
συμβούλιο της υπηρεσίας στην οποία υπηρετεί εφόσον
το πειθαρχικό παράπτωμα σχετίζεται με την άσκηση
των καθηκόντων του στην υπηρεσία αυτή.
3. Συγκρούσεις αρμοδιότητας μεταξύ περισσότερων
υπηρεσιακών συμβουλίων για την κρίση του ίδιου παραπτώματος
αίρονται από τον πρόεδρο του Νομικού
Συμβουλίου του Κράτους. Οι καταφατικές συγκρούσεις
αίρονται, εφόσον δεν έχει εκδοθεί οριστική απόφαση
ενός τουλάχιστον από τα συμβούλια που έχουν επιληφθεί.
Οι αποφατικές συγκρούσεις αίρονται, εφόσον οι
αποφάσεις δύο τουλάχιστον συμβουλίων που έχουν
κηρυχθεί αναρμόδια, είναι τελεσίδικες. Για την άρση
απαιτείται αίτηση της υπηρεσίας ή του υπαλλήλου. Αν
πρόκειται για καταφατική σύγκρουση, την άρση μπορεί
να τη ζητήσει και ο πρόεδρος ενός από τα υπηρεσιακά
συμβούλια που έχουν επιληφθεί.

Άρθρο 121
Ενιαία κρίση πειθαρχικών παραπτωμάτων
1. Περισσότερα του ενός πειθαρχικά παραπτώματα
του ίδιου υπαλλήλου είναι δυνατόν, κατά την κρίση του
πειθαρχικού οργάνου, να κρίνονται ενιαίως, εφόσον σχετίζονται
με καθήκοντα υπηρεσιών του ίδιου υπουργείου
ή νομικού προσώπου δημοσίου δικαίου.
2. Περισσότεροι υπάλληλοι που διώκονται για το ίδιο
ή για συναφή πειθαρχικά παραπτώματα, είναι δυνατόν
να κρίνονται ενιαίως, εφόσον συντρέχει η προϋπόθεση
της προηγούμενης παραγράφου.
3. Αν στις περιπτώσεις των παραγράφων 1 και 2 του
παρόντος άρθρου τα πειθαρχικά όργανα που είναι αρμόδια
να επιληφθούν είναι διαφορετικά, αρμόδιο για
την κρίση όργανο είναι:
α) μεταξύ περισσότερων πειθαρχικών προϊσταμένων
ο ιεραρχικώς ανώτερος, και σε περίπτωση προϊσταμένων
του αυτού ιεραρχικού επιπέδου, εκείνος που έχει
επιληφθεί πρώτος,
β) μεταξύ περισσότερων υπηρεσιακών συμβουλίων,
εκείνο που έχει επιληφθεί πρώτο και
γ) μεταξύ πειθαρχικού προϊσταμένου, διοικητικού συμβουλίου
των νομικών προσώπων δημοσίου δικαίου και
υπηρεσιακού συμβουλίου, το τελευταίο.
ΤΜΗΜΑ Β΄
ΠΕΙΘΑΡΧΙΚΗ ΔΙΑΔΙΚΑΣΙΑ

ΚΕΦΑΛΑΙΟ Α΄
ΑΣΚΗΣΗ ΠΕΙΘΑΡΧΙΚΗΣ ΔΙΩΞΗΣ

Άρθρο 122
Άσκηση πειθαρχικής δίωξης
1. Η πειθαρχική δίωξη αρχίζει είτε με την κλήση του
υπαλλήλου σε απολογία από το μονομελές πειθαρχικό
όργανο είτε με την παραπομπή του στο υπηρεσιακό
συμβούλιο. Η πειθαρχική διαδικασία ολοκληρώνεται
εντός τριμήνου από την κλήση σε απολογία είτε με την
έκδοση πειθαρχικής απόφασης μονομελούς οργάνου
είτε με παραπομπή ενώπιον υπηρεσιακού συμβουλίου.
Σε περίπτωση παραπομπής ενώπιον του υπηρεσιακού
συμβουλίου ολοκληρώνεται εντός εξαμήνου από την
παραπομπή.
2. Η υπαίτια παράβαση της διάταξης του τελευταίου
εδαφίου της προηγούμενης παραγράφου αποτελεί
πειθαρχικό παράπτωμα. Το παράπτωμα αυτό, για τα
μέλη του υπηρεσιακού συμβουλίου, εκδικάζεται μετά
από παραπομπή ενώπιον του δευτεροβάθμιου πειθαρχικού
συμβουλίου.

Άρθρο 123
Παραπομπή στο υπηρεσιακό συμβούλιο
1. Αν ο Υπουργός κρίνει ότι το πειθαρχικό παράπτωμα
τιμωρείται με ποινή μεγαλύτερη της αρμοδιότητας του,
παραπέμπει την υπόθεση στο υπηρεσιακό συμβούλιο.
Για τους υπαλλήλους νομικών προσώπων δημοσίου
δικαίου η πειθαρχική υπόθεση παραπέμπεται για τον
ίδιο λόγο στο υπηρεσιακό συμβούλιο από το διοικητικό
συμβούλιο του νομικού προσώπου. Η παραπομπή είναι
υποχρεωτική όταν υπάρχει αιτιολογημένη πρόταση αρμόδιας
υπηρεσίας.
2. Ο Υπουργός ή ο Γενικός Γραμματέας Περιφέρειας
όταν λάβει γνώση πειθαρχικού παραπτώματος που τελέσθηκε
από υπάλληλο νομικού προσώπου δημοσίου
δικαίου, το οποίο εποπτεύεται από αυτόν, παραπέμπει
την υπόθεση ενώπιον του οικείου υπηρεσιακού συμβουλίου
για την άσκηση του πειθαρχικού ελέγχου.
3. Δεν επιτρέπεται παραπομπή στο υπηρεσιακό συμβούλιο
μετά την έκδοση οριστικής απόφασης για το ίδιο
παράπτωμα από οποιοδήποτε πειθαρχικό όργανο.

Άρθρο 124
Διαδικασία και συνέπειες παραπομπής
1. Στο έγγραφο, με το οποίο η υπόθεση παραπέμπεται
στο υπηρεσιακό συμβούλιο σύμφωνα με το άρθρο 123
του παρόντος, πρέπει να προσδιορίζονται επακριβώς
κατά τόπο και χρόνο τα πραγματικά περιστατικά που
συνιστούν το πειθαρχικό παράπτωμα και ο διωκόμενος
υπάλληλος.
2. Το παραπεμπτήριο έγγραφο κοινοποιείται στον
διωκόμενο υπάλληλο και αποστέλλεται με το φάκελο
της υπόθεσης στο υπηρεσιακό συμβούλιο. Η παράλειψη
κοινοποίησης του παραπεμπτηρίου εγγράφου συνεπάγεται
ακυρότητα της πειθαρχικής διαδικασίας, εκτός αν
ο διωκόμενος υπάλληλος έλαβε αποδεδειγμένως πλήρη
γνώση του με άλλο τρόπο, ή εμφανιστεί ενώπιον του
υπηρεσιακού συμβουλίου χωρίς να προβάλλει καμία
αντίρρηση ως προς τη γνώση των στοιχείων του περιεχομένου
του παραπεμπτηρίου. Αν κατά τη διαδικασία
ανακύψουν ευθύνες και για άλλους υπαλλήλους που
δεν περιλαμβάνονται στο παραπεμπτήριο έγγραφο, το
συμβούλιο τους καλεί σε απολογία και συνεχίζει την
περαιτέρω διαδικασία χωρίς κοινοποίηση του παραπεμπτηρίου.
Στην περίπτωση αυτή μπορεί να αποφασίζει
τη συνεκδίκαση των παραπτωμάτων αυτών με τα παραπτώματα
των περιλαμβανομένων στο παραπεμπτήριο.
3. Η έκδοση του παραπεμπτηρίου εγγράφου καταργεί
την εκκρεμή πειθαρχική διαδικασία ενώπιον άλλου
πειθαρχικού οργάνου.
4. Το παραπεμπτήριο έγγραφο δεν ανακαλείται.
ΚΕΦΑΛΑΙΟ Β΄
ΠΡΟΚΑΤΑΡΚΤΙΚΗ ΕΡΕΥΝΑ ΕΝΟΡΚΗ ΔΙΟΙΚΗΤΙΚΗ
ΕΞΕΤΑΣΗ  ΠΕΙΘΑΡΧΙΚΗ ΑΝΑΚΡΙΣΗ

Άρθρο 125
Προκαταρκτική εξέταση
1. Προκαταρκτική εξέταση είναι η άτυπη συλλογή και
καταγραφή στοιχείων για να διαπιστωθεί η τέλεση
πειθαρχικού παραπτώματος και οι συνθήκες τέλεσής
του.
2. Προκαταρκτική εξέταση μπορεί να ενεργήσει κάθε
πειθαρχικώς προϊστάμενος του υπαλλήλου.
3. Αν αυτός που ενεργεί προκαταρκτική εξέταση κρίνει,
με βάση τα στοιχεία που έχουν συγκεντρωθεί, ότι δεν
συντρέχει περίπτωση πειθαρχικής δίωξης, περατώνει
την εξέταση με αιτιολογημένη έκθεση του. Στην περίπτωση
αυτή δεν αποκλείεται η ενέργεια προκαταρκτικής
εξέτασης από ανώτερο πειθαρχικώς προϊστάμενο. Αν,
αντιθέτως, αυτός που ενεργεί προκαταρκτική εξέταση
κρίνει ότι έχει διαπραχθεί πειθαρχικό παράπτωμα, το
οποίο τιμωρείται με ποινή της αρμοδιότητας του, καλεί
τον υπάλληλο σε απολογία σύμφωνα με το άρθρο 134
του παρόντος. Αν κρίνει, είτε πριν από την κλήση του
υπαλλήλου σε απολογία είτε μετά την απολογία του,
ότι δικαιολογείται η επιβολή βαρύτερης ποινής, ενεργεί
σύμφωνα με όσα ορίζονται στην παρ. 6 του άρθρου 118
του παρόντος. Αν, τέλος, κρίνει ότι το πειθαρχικό παράπτωμα
χρειάζεται διερεύνηση, διατάσσει την ενέργεια
ένορκης διοικητικής εξέτασης.

Άρθρο 126
Ένορκη διοικητική εξέταση
1. Ένορκη διοικητική εξέταση (Ε.Δ.Ε.) ενεργείται κάθε
φορά που η υπηρεσία έχει σοβαρές υπόνοιες ή σαφείς
ενδείξεις για τη διάπραξη πειθαρχικού παραπτώματος.
Η εξέταση αυτή αποσκοπεί στη συλλογή στοιχείων για
τη διαπίστωση της τέλεσης πειθαρχικού παραπτώματος
και τον προσδιορισμό των προσώπων που τυχόν ευθύνονται,
καθώς και στη διερεύνηση των συνθηκών κάτω
από τις οποίες αυτό έχει τελεστεί. Η ένορκη διοικητική
εξέταση δεν συνιστά έναρξη πειθαρχικής δίωξης.
2. Η ένορκη διοικητική εξέταση διατάσσεται από οποιονδήποτε
πειθαρχικώς προϊστάμενο και ενεργείται από
μόνιμο υπάλληλο με βαθμό τουλάχιστον Α΄ του ίδιου
Υπουργείου ή νομικού προσώπου δημοσίου δικαίου και
σε καμία περίπτωση κατώτερου βαθμού εκείνου στον
οποίο αποδίδεται η πράξη. Κατ’ εξαίρεση η ενέργεια της
ένορκης διοικητικής εξέτασης μπορεί να ανατίθεται και
σε μόνιμο δημόσιο υπάλληλο τουλάχιστον με βαθμό Α΄
άλλου Υπουργείου ή, προκειμένου για νομικό πρόσωπο
δημοσίου δικαίου, του Υπουργείου που το εποπτεύει,
για τη διασφάλιση της αντικειμενικότητας της ένορκης
διοικητικής εξέτασης ή εφόσον συντρέχουν ειδικοί λόγοι
οι οποίοι παρατίθενται στην πράξη ανάθεσης.
3. Κατά την εξέταση του υπαλλήλου, στον οποίο αποδίδεται
η διάπραξη πειθαρχικού παραπτώματος, εφαρμόζονται
αναλόγως οι διατάξεις των άρθρων 130 παρ.
3 και 132 του παρόντος.
4. Η ένορκη διοικητική εξέταση ολοκληρώνεται με την
υποβολή αιτιολογημένης έκθεσης του υπαλλήλου που
την ενεργεί. Η έκθεση αυτή υποβάλλεται, με όλα τα
στοιχεία που συγκεντρώθηκαν, στον πειθαρχικώς προϊστάμενο
ο οποίος διέταξε τη διενέργεια της εξέτασης.
Εφόσον με την έκθεση διαπιστώνεται η διάπραξη πειθαρχικού
παραπτώματος από συγκεκριμένο υπάλληλο,
ο πειθαρχικώς προϊστάμενος υποχρεούται να ασκήσει
πειθαρχική δίωξη.
5. Διατάξεις που προβλέπουν τη διενέργεια ένορκων
διοικητικών εξετάσεων οποιασδήποτε μορφής από ειδικά
όργανα δεν θίγονται.
6. Οι διατάξεις των παραγράφων 5, 6 και 7 του άρθρου
127, καθώς και οι διατάξεις των άρθρων 129 και 131 του
παρόντος, εφαρμόζονται αναλόγως.

Άρθρο 127
Πειθαρχική ανάκριση
1. Πειθαρχική ανάκριση διεξάγεται υποχρεωτικά κατά
τη διαδικασία ενώπιον του υπηρεσιακού συμβουλίου.
Κατ’ εξαίρεση δεν είναι υποχρεωτική η ανάκριση στις
ακόλουθες περιπτώσεις:
α) όταν τα πραγματικά περιστατικά που συνιστούν
την αντικειμενική υπόσταση του πειθαρχικού παραπτώματος
προκύπτουν από το φάκελο κατά τρόπο αναμφισβήτητο,
β) όταν ο υπάλληλος ομολογεί με την απολογία του
κατά τρόπο μη επιδεχόμενο αμφισβήτηση ότι διέπραξε
το πειθαρχικό παράπτωμα,
γ) όταν ο υπάλληλος συλλαμβάνεται επ’ αυτοφώρω
κατά τη διάπραξη ποινικού αδικήματος που αποτελεί
συγχρόνως και πειθαρχικό παράπτωμα,
δ) όταν έχει προηγηθεί ανάκριση ή προανάκριση συμφώνως
με τις διατάξεις του Κώδικα Ποινικής Δικονομίας
για ποινικό αδίκημα που αποτελεί και πειθαρχικό
παράπτωμα,
ε) όταν έχει διενεργηθεί, πριν την έκδοση του παραπεμπτηρίου
εγγράφου ή της ένστασης, Ε.Δ.Ε. ή άλλη
ένορκη εξέταση κατά την οποία διαπιστώθηκε διάπραξη
πειθαρχικού παραπτώματος από συγκεκριμένο υπάλληλο.
Το ίδιο ισχύει όταν η διάπραξη πειθαρχικού παραπτώματος
προκύπτει από έκθεση δικαστικού οργάνου
ή άλλου ελεγκτικού οργάνου της διοίκησης.
2. Η πειθαρχική ανάκριση διεξάγεται από υπάλληλο
που μπορεί να είναι και μέλος του υπηρεσιακού συμβουλίου
τουλάχιστον ομοιόβαθμο του διωκομένου.
3. Δεν ενεργούν πειθαρχική ανάκριση: α) τα πρόσωπα
κατά των οποίων στρέφεται το πειθαρχικό παράπτωμα,
β) οι πειθαρχικώς προϊστάμενοι που έχουν εκδόσει την
πειθαρχική απόφαση η οποία κρίνεται κατ’ ένσταση,
γ) τα πρόσωπα που έχουν ενεργήσει ένορκη διοικητική
εξέταση και δ) τα πρόσωπα που έχουν ασκήσει την
πειθαρχική δίωξη. Ο εγκαλούμενος δικαιούται μέσα σε
τρεις (3) ημέρες από την κλήση του για εξέταση να ζητήσει
την εξαίρεση εκείνου που διεξάγει την ανάκριση
με έγγραφη αίτηση. Στην αίτηση πρέπει να εκτίθενται
κατά τρόπο σαφή και συγκεκριμένο οι λόγοι της εξαίρεσης
και να αναφέρονται τα στοιχεία στα οποία θεμελιώνονται
οι προβαλλόμενοι ισχυρισμοί. Για την αίτηση
εξαίρεσης αποφασίζει το υπηρεσιακό συμβούλιο χωρίς
τη συμμετοχή εκείνου, του οποίου ζητείται η εξαίρεση,
που αναπληρώνεται νομίμως. Αν η αίτηση γίνει δεκτή,
οι ανακριτικές πράξεις που στο μεταξύ ενεργήθηκαν,
είναι άκυρες και επαναλαμβάνονται εξαρχής.
4. Όποιος διεξάγει ανάκριση, δικαιούται να ενεργήσει
ανακριτικές πράξεις και εκτός της έδρας του. Επίσης
δικαιούται να ζητήσει την ενέργεια ανακριτικών πράξεων
και εκτός της έδρας του από οποιαδήποτε διοικητική
αρχή.
5. Η πειθαρχική ανάκριση είναι μυστική.
6. Η πειθαρχική ανάκριση μπορεί να επεκταθεί στην
έρευνα και άλλων παραπτωμάτων του ίδιου υπαλλήλου
εφόσον προκύπτουν επαρκή στοιχεία.
7. Καθήκοντα γραμματέα εκτελεί υπάλληλος ο οποίος
ορίζεται από τον ενεργούντα την ανάκριση.

Άρθρο 128
Ανακριτικές πράξεις
1. Ανακριτικές πράξεις είναι:
α) η αυτοψία,
β) η εξέταση μαρτύρων,
γ) η πραγματογνωμοσύνη,
δ) η εξέταση του διωκομένου.
2. Δεν μπορεί να αποτελέσει αντικείμενο ανακριτικής
πράξης θέμα που κατά το νόμο καλύπτεται: α) από το
απόρρητο της υπηρεσίας, εκτός αν συμφωνεί η αρμόδια
αρχή ή β) απο το κατά νόμο επαγγελματικό ή άλλο
απόρρητο.
3. Για την ανακριτική πράξη συντάσσεται έκθεση που
υπογράφεται από όσους συνέπραξαν. Αν κάποιος από
αυτούς είναι αναλφάβητος ή αρνείται να υπογράψει ή
βρίσκεται σε φυσική αδυναμία να υπογράψει, γίνεται
σχετική μνεία στην έκθεση.

Άρθρο 129
Αυτοψία
1. Με την επιφύλαξη όσων ορίζονται στο δεύτερο
εδάφιο της παρ. 4 του άρθρου 127 του παρόντος, η
αυτοψία διενεργείται αυτοπροσώπως από εκείνον που
διεξάγει την πειθαρχική ανάκριση με την παρουσία
γραμματέα.
2. Η αυτοψία δημόσιων εγγράφων ή εγγράφων ιδιωτικών
που έχουν κατατεθεί σε δημόσια αρχή, ενεργείται
στο γραφείο όπου φυλάσσονται.
3. Έγγραφα που κατέχονται από ιδιώτη, παραδίδονται
στον ανακριτή και επιστρέφονται υποχρεωτικώς μετά
το τέλος της πειθαρχικής διαδικασίας. Ο ανακριτής,
ύστερα από αίτηση του ιδιώτη, υποχρεούται να χορηγεί
ατελώς απόδειξη παραλαβής και επίσημο αντίγραφο
των εγγράφων που παραλήφθηκαν. Κατ’ εξαίρεση η
αυτοψία ιδιωτικών εγγράφων, τα οποία είναι απολύτως
αναγκαία για τη διεκπεραίωση τρέχουσας υπόθεσης
του κατόχου τους ή άλλου προσώπου, διενεργείται από
τον ανακριτή στον τόπο όπου βρίσκονται.

Άρθρο 130
Μάρτυρες
1. Οι μάρτυρες εξετάζονται ενόρκως σύμφωνα με τις
διατάξεις του Κώδικα Ποινικής Δικονομίας.
2. Η μη εμφάνιση ή η άρνηση κατάθεσης του μάρτυρα
χωρίς εύλογη αιτία αποτελεί πλημμέλημα. Εύλογη
αιτία θεωρείται και η συγγένεια του διωκομένου με το
μάρτυρα σε ευθεία γραμμή ή έως και το δεύτερο βαθμό
σε πλάγια γραμμή.
3. Ο διωκόμενος δικαιούται κατά τη διάρκεια της
πειθαρχικής ανάκρισης και της ένορκης διοικητικής
εξέτασης και μέχρι το τέλος της εξέτασης του να ζητήσει
εγγράφως την εξέταση μαρτύρων. Ο ανακριτής
υποχρεούται να εξετάσει πέντε τουλάχιστον από τους
προτεινόμενους μάρτυρες.

Άρθρο 131
Πραγματογνώμονες
Ως πραγματογνώμονες ορίζονται δημόσιοι υπάλληλοι,
υπάλληλοι νομικών προσώπων δημοσίου δικαίου και
Ο.Τ.Α., καθώς και αξιωματικοί των ενόπλων δυνάμεων,
των σωμάτων ασφαλείας και του λιμενικού σώματος. Οι
πραγματογνώμονες, πριν από τη διενέργεια της πραγματογνωμοσύνης,
ορκίζονται σύμφωνα με τις διατάξεις
του Κώδικα Ποινικής Δικονομίας.

Άρθρο 132
Εξέταση διωκομένου
Κατά την πειθαρχική ανάκριση καλείται οπωσδήποτε
για εξέταση ο διωκόμενος υπάλληλος. Ο υπάλληλος
εξετάζεται ανωμοτί και μπορεί να παρίσταται μετά
δικηγόρου. Η μη προσέλευση του διωκομένου ή η άρνηση
του να εξετασθεί, δεν εμποδίζει την πρόοδο της
ανάκρισης.

Άρθρο 133
Ενέργειες μετά την ανάκριση
1. Ο πρόεδρος του υπηρεσιακού συμβουλίου, όταν λάβει
το παραπεμπτήριο έγγραφο, ορίζει ως εισηγητή της
πειθαρχικής υπόθεσης ένα από τα μέλη του συμβουλίου,
στο οποίο και παραδίδεται ο φάκελος.
2. Ο πρόεδρος του υπηρεσιακού συμβουλίου, όταν
διαβιβαστεί σε αυτόν το πόρισμα της πειθαρχικής ανάκρισης
ή, σε περίπτωση μη διενέργειας ανάκρισης κατά
το άρθρο 127 παρ. 1 του παρόντος, όταν κρίνει ότι η
υπόθεση είναι ώριμη για συζήτηση, την εισάγει στο
υπηρεσιακό συμβούλιο για να αποφασίσει την κλήση σε
απολογία του διωκόμενου υπαλλήλου ή την απαλλαγή
του χωρίς αυτή.
ΚΕΦΑΛΑΙΟ Γ΄
ΑΠΟΛΟΓΙΑ

Άρθρο 134
Κλήση σε απολογία
1. Πειθαρχική ποινή δεν επιβάλλεται, εάν ο υπάλληλος
δεν κληθεί προηγουμένως σε απολογία. Η εξέταση του
διωκομένου κατά το στάδιο της ένορκης διοικητικής
εξέτασης ή της πειθαρχικής ανάκρισης δεν αναπληρώνει
την κλήση σε απολογία.
2. Στην κλήση σε απολογία καθορίζεται σαφώς το
αποδιδόμενο πειθαρχικό παράπτωμα και τάσσεται εύλογη
προθεσμία για απολογία. Η προθεσμία αυτή δεν
μπορεί να είναι βραχύτερη από δύο (2) ημέρες, όταν ο
υπάλληλος καλείται σε απολογία από τον πειθαρχικώς
προϊστάμενο και από τρεις ημέρες όταν αυτός καλείται
από συμβούλιο. Η προθεσμία για απολογία μπορεί να
παραταθεί μία μόνο φορά και έως το τριπλάσιο της
αρχικής προθεσμίας μετά από αιτιολογημένη έγγραφη
αίτηση του διωκομένου. Εκπρόθεσμη απολογία λαμβάνεται
υποχρεωτικώς υπόψη, εφόσον υποβάλλεται πριν
από την έκδοση της απόφασης.
Η παράλειψη της κλήσης σε απολογία καλύπτεται από
την υποβολή έγγραφης απολογίας.
3. Όταν μετά την κλήση του διωκομένου σε απολογία
ακολουθεί παραπομπή σύμφωνα με την παρ. 6 του άρθρου
118 του παρόντος σε ανώτερο πειθαρχικώς προϊστάμενο
ή στο υπηρεσιακό συμβούλιο ή στα όργανα
του άρθρου 119 του παρόντος, δεν απαιτείται νέα κλήση
σε απολογία.
4. Μετά την κλήση σε απολογία η υπόθεση περατούται
με την έκδοση απόφασης.

Άρθρο 135
Απολογία
1. Η απολογία υποβάλλεται εγγράφως. Ενώπιον συλλογικού
πειθαρχικού οργάνου επιτρέπεται στο διωκόμενο
και η προφορική συμπληρωματική απολογία.
2. Η απολογία παραδίδεται με απόδειξη στο όργανο
το οποίο καλεί σε απολογία. Μπορεί όμως και να
αποσταλεί ταχυδρομικώς με συστημένη επιστολή ή να
κατατεθεί σε δημόσια αρχή για αποστολή. Στις περιπτώσεις
του προηγούμενου εδαφίου το εμπρόθεσμο της
υποβολής της κρίνεται από το χρόνο της ταχυδρόμησης
ή της κατάθεσης στη δημόσια αρχή.
3. Πριν από την απολογία ο διωκόμενος έχει δικαίωμα
να λάβει γνώση του φακέλου της πειθαρχικής υπόθεσης.
Το γεγονός ότι έλαβε γνώση αποδεικνύεται με πράξη η
οποία υπογράφεται από τον υπάλληλο, ο οποίος τηρεί
το φάκελο και τον διωκόμενο ή μόνο από τον πρώτο,
αν ο δεύτερος αρνηθεί να υπογράψει. Αν ο διωκόμενος
υπάλληλος δεν υπηρετεί στην έδρα του οργάνου που
τον καλεί σε απολογία, του χορηγείται σχετική άδεια.
4. Με την απολογία του ο υπάλληλος έχει δικαίωμα
να ζητήσει εύλογη προθεσμία για να υποβάλει έγγραφα
στοιχεία. Η παροχή της προθεσμίας και η διάρκεια
της εναπόκειται στην κρίση του οργάνου το οποίο τον
καλεί σε απολογία.
ΚΕΦΑΛΑΙΟ Δ΄
ΔΙΑΔΙΚΑΣΙΑ ΕΝΩΠΙΟΝ ΥΠΗΡΕΣΙΑΚΟΥ ΣΥΜΒΟΥΛΙΟΥ

Άρθρο 136
Προσδιορισμός δικασίμου  Παράσταση διωκομένου
1. Μετά την υποβολή της απολογίας ή την παρέλευση
της προθεσμίας υποβολής της ο πρόεδρος του υπηρεσιακού
συμβουλίου προσδιορίζει με πράξη του την
ημέρα κατά την οποία θα συζητηθεί η υπόθεση. Η ημέρα,
η ώρα και ο τόπος της συνεδρίασης ανακοινώνονται
εγγράφως στο διωκόμενο πριν από τέσσερις (4) τουλάχιστον
ημέρες.
2. Ο διωκόμενος υπάλληλος έχει δικαίωμα να παραστεί
είτε αυτοπροσώπως είτε δια ή μετά πληρεξουσίου
δικηγόρου ενώπιον των υπηρεσιακών συμβουλίων και
των διοικητικών συμβουλίων των Ν.Π.Δ.Δ.. Η μη προσέλευση
του διωκομένου δεν εμποδίζει την πρόοδο της
διαδικασίας.
3. Αν το υπηρεσιακό συμβούλιο κρίνει ανεπαρκή τα
αποδεικτικά στοιχεία, αναβάλλει την κρίση της υπόθεσης
και διατάσσει συμπληρωματική ανάκριση.
4. Η υπηρεσία του διωκομένου υποχρεούται να του
χορηγεί ανάλογη άδεια για να προσέλθει ενώπιον συλλογικού
πειθαρχικού οργάνου κατά την κρίση της υπόθεσης
του.

Άρθρο 137
Κωλύματα και εξαίρεση μελών
υπηρεσιακού συμβουλίου
1. Μέλη του υπηρεσιακού συμβουλίου, που δεν δικαιούνται
να διεξάγουν ανάκριση σύμφωνα με τη διάταξη
της παρ. 3 του άρθρου 127 του παρόντος ή έχουν διενεργήσει
πειθαρχική ανάκριση στην κρινόμενη υπόθεση,
κωλύονται να μετάσχουν στη σύνθεση του κατά την
κρίση της υπόθεσης αυτής.
2. Ο διωκόμενος μπορεί με έγγραφη αίτηση του να ζητήσει
την εξαίρεση μελών του υπηρεσιακού συμβουλίου
με την προϋπόθεση ότι με τα υπόλοιπα μέλη υπάρχει
απαρτία. Η αίτηση αυτή που υποβάλλεται δύο (2) τουλάχιστον
ημέρες πριν από τη συζήτηση της υπόθεσης,
πρέπει να περιέχει κατά τρόπο σαφή και συγκεκριμένο
τους λόγους της εξαίρεσης και να συνοδεύεται από
τα στοιχεία με τα οποία αυτοί αποδεικνύονται. Για την
αίτηση εξαίρεσης το υπηρεσιακό συμβούλιο αποφασίζει
αιτιολογημένα με συμμετοχή των νόμιμων αναπληρωτών
των μελών των οποίων ζητείται η εξαίρεση. Τα μέλη που
εξαιρούνται αντικαθίστανται από τα αναπληρωματικά
τους. Αν εξαιρεθεί το τακτικό και το αναπληρωματικό
του μέλος, το συμβούλιο συνεδριάζει με τα υπόλοιπα
μέλη του εφόσον έχει απαρτία. Η εξαίρεση αναπληρωματικού
μέλους μπορεί να ζητηθεί και την ημέρα
της συνεδρίασης. Στην περίπτωση αυτή το συμβούλιο
αποφασίζει αμέσως επί της αιτήσεως εξαιρέσεως με
τα υπόλοιπα μέλη του.
3. Στην περίπτωση της παρ. 4 του άρθρου 114 του
παρόντος αποκλείεται να μετάσχει στο υπηρεσιακό
συμβούλιο ο ανακριτής ή αυτός που συμμετείχε στο
υπηρεσιακό συμβούλιο κατά την πρώτη κρίση.
Δεν μπορούν να εξαιρεθούν μέλη τακτικά ή αναπληρωματικά
περισσότερα από τα απαιτούμενα για να έχει
το υπηρεσιακό συμβούλιο απαρτία.
ΚΕΦΑΛΑΙΟ Ε΄
ΓΕΝΙΚΕΣ ΔΙΑΔΙΚΑΣΤΙΚΕΣ ΔΙΑΤΑΞΕΙΣ

Άρθρο 138
Κοινοποιήσεις στον διωκόμενο
Η κλήση σε απολογία και κάθε πρόσκληση ή ειδοποίηση
του διωκομένου επιδίδονται με δημόσιο όργανο στον
ίδιο προσωπικά ή στην κατοικία του σε πρόσωπο με το
οποίο συνοικεί. Εάν δεν καταστεί δυνατή η επίδοση, το
έγγραφο της κλήσης σε απολογία τοιχοκολλάται στο
κατάστημα της υπηρεσίας του υπαλλήλου και συντάσσεται
πρωτόκολλο που υπογράφεται από έναν μάρτυρα.
Για την επίδοση αυτή συντάσσεται αποδεικτικό. Σε
περίπτωση άρνησης παραλαβής, αυτός που διενεργεί
την επίδοση συντάσσει πράξη στην οποία βεβαιώνεται
η άρνηση. Αν ο υπάλληλος είναι άγνωστης διαμονής,
το έγγραφο της κλήσης σε απολογία τοιχοκολλάται
στο κατάστημα της υπηρεσίας του και συντάσσεται
σχετικό αποδεικτικό.

Άρθρο 139
Εκτίμηση αποδείξεων
1. Το πειθαρχικό όργανο εκτιμά ελευθέρως τις αποδείξεις.
Για να μορφώσει την κρίση του, μπορεί να λάβει
υπόψη του και αποδεικτικά στοιχεία που δεν προκύπτουν
από την πειθαρχική διαδικασία αλλά από άλλη
νόμιμη διαδικασία, εφόσον έλαβε γνώση τους ο διωκόμενος.
2. Συναφή πειθαρχικά παραπτώματα, τα οποία διαπιστώνονται
κατά την εκτίμηση των αποδείξεων, μπορούν
να αποτελέσουν αντικείμενο της ίδιας πειθαρχικής κρίσης
μόνον εφόσον ο διωκόμενος κληθεί σε απολογία
και γι’ αυτά.
3. Η κρίση πρέπει να στηρίζεται σε αποδεδειγμένα
πραγματικά γεγονότα και να είναι ειδικώς αιτιολογημένη.

Άρθρο 140
Πειθαρχική απόφαση
1. Η πειθαρχική απόφαση διατυπώνεται εγγράφως.
2. Στην απόφαση μνημονεύονται: α) ο τόπος και ο
χρόνος έκδοσης της, β) το ονοματεπώνυμο, η ιδιότητα
και ο βαθμός του μονομελούς πειθαρχικού οργάνου ή
των μελών του συλλογικού πειθαρχικού οργάνου, γ) το
ονοματεπώνυμο, η ιδιότητα και ο βαθμός του κρινόμενου,
δ) τα πραγματικά περιστατικά και στοιχεία που
συνιστούν την αντικειμενική και υποκειμενική υπόσταση
του πειθαρχικού παραπτώματος, προσδιορισμένα κατά
τόπο και χρόνο, ε) η υποβολή ή όχι απολογίας, στ) η
αιτιολογία της απόφασης, ζ) η γνώμη των μελών του
συλλογικού οργάνου που μειοψήφησαν και η) η απαλλαγή
του κρινόμενου ή η ποινή που του επιβάλλεται.
Η παράλειψη των στοιχείων που αναφέρονται στα
εδάφια α΄, β΄ και γ΄, εκτός του ονοματεπώνυμου, δεν
συνεπάγεται ακυρότητα της απόφασης, εφόσον αυτά
προκύπτουν από το φάκελο της υπόθεσης.
3. Η πειθαρχική απόφαση υπογράφεται από το όργανο
που την εκδίδει. Όταν αυτή εκδίδεται από συλλογικό
όργανο, υπογράφεται από τον πρόεδρο και τον γραμματέα.
4. Η πειθαρχική απόφαση κοινοποιείται σε αντίγραφο
με τη φροντίδα της υπηρεσίας στον υπάλληλο και γνωστοποιείται
στα όργανα που δικαιούνται να ασκήσουν
ένσταση. Η κοινοποίηση της απόφασης στον υπάλληλο
ενεργείται σύμφωνα με τις διατάξεις του άρθρου 138
του παρόντος. Στον υπάλληλο γνωστοποιούνται επίσης
τα ένδικα μέσα που δικαιούται να ασκήσει.
5. Η πειθαρχική απόφαση δεν ανακαλείται. Ανάκληση
της πειθαρχικής απόφασης επιτρέπεται κατ’ εξαίρεση
σε περίπτωση πρόδηλης παρανομίας. Ανάκληση πειθαρχικής
απόφασης μονομελούς οργάνου γίνεται ύστερα
από σύμφωνη γνώμη του υπηρεσιακού συμβουλίου.
Πειθαρχική απόφαση που υπόκειται σε ένσταση δεν
ανακαλείται. Η αίτηση για ανάκληση της πειθαρχικής
απόφασης υποβάλλεται μέσα σε αποκλειστική προθεσμία
εξήντα (60) ημερών από την κοινοποίηση της στον
υπάλληλο.
Αν η ανάκληση δεν γίνει εντός τριμήνου, λογίζεται ότι
το αίτημα της ανάκλησης έχει απορριφθεί.
ΚΕΦΑΛΑΙΟ ΣΤ΄
ΕΝΣΤΑΣΗ  ΠΡΟΣΦΥΓΗ  ΕΠΑΝΑΛΗΨΗ
ΠΕΙΘΑΡΧΙΚΗΣ ΔΙΑΔΙΚΑΣΙΑΣ

Άρθρο 141
Ένσταση
1. Οι αποφάσεις των πειθαρχικώς προϊσταμένων, εκτός
αυτών που ορίζονται στο άρθρο 142 παρ. 2 περ. α΄, καθώς
και των συλλογικών οργάνων του άρθρου 119 του
παρόντος, υπόκεινται σε ένσταση ενώπιον του αρμόδιου
υπηρεσιακού συμβουλίου.
2. Οι αποφάσεις των υπηρεσιακών συμβουλίων που
κρίνουν σε πρώτο βαθμό υπόκεινται σε ένσταση ενώπιον
του δευτεροβάθμιου πειθαρχικού συμβουλίου, από τον
υπάλληλο που τιμωρήθηκε, στις περιπτώσεις επιβολής
της πειθαρχικής ποινής του προστίμου αποδοχών δύο
(2) μηνών και άνω, της στέρησης του δικαιώματος για
προαγωγή, του υποβιβασμού, της προσωρινής και οριστικής
παύσης. Όλες οι αποφάσεις των υπηρεσιακών
συμβουλίων που κρίνουν σε πρώτο βαθμό υπόκεινται
σε ένσταση ενώπιον του δευτεροβάθμιου πειθαρχικού
συμβουλίου, υπέρ της διοίκησης, κατά τα οριζόμενα στο
εδάφιο β΄ της επόμενης παραγράφου.
Οι μη οριστικές αποφάσεις που εκδίδονται σύμφωνα
με την παρ. 2 του άρθρου 114 του παρόντος υπόκεινται
σε ένσταση ενώπιον του Δευτεροβάθμιου Πειθαρχικού
Συμβουλίου από τον υπάλληλο ή τη διοίκηση.
3. Ένσταση ενώπιον του υπηρεσιακού ή του Δευτεροβάθμιου
Πειθαρχικού Συμβουλίου δικαιούνται να ασκήσουν:
α) ο υπάλληλος που τιμωρήθηκε και β) υπέρ της
διοίκησης ή υπέρ του υπαλλήλου κάθε ανώτερος πειθαρχικώς
προϊστάμενος, οι πρόεδροι των συλλογικών
οργάνων του άρθρου 119 του παρόντος και ο Υπουργός
ή ο Γενικός Γραμματέας Περιφέρειας που ασκεί εποπτεία
στο νομικό πρόσωπο.
4. Η ένσταση ασκείται μέσα σε προθεσμία τριάντα
(30) ημερών από την κοινοποίηση της απόφασης στον
υπάλληλο ή από την περιέλευσή της στα όργανα που
δικαιούνται να ασκήσουν ένσταση. Η προθεσμία αυτή
παρατείνεται κατά τριάντα (30) ημέρες για εκείνους
που διαμένουν στο εξωτερικό.
5. Τα υπηρεσιακά συμβούλια και το Δευτεροβάθμιο
Πειθαρχικό Συμβούλιο, όταν κρίνουν μετά από ένσταση
του υπαλλήλου ή υπέρ του, δεν μπορούν να χειροτερεύουν
τη θέση του. Όταν κρίνουν ένσταση υπέρ της
διοίκησης, δεν μπορούν να επιβάλουν ελαφρότερη ποινή
από αυτήν που επιβλήθηκε. Όταν ασκούνται ενστάσεις
τόσο από τον υπάλληλο όσο και υπέρ της διοίκησης,
το οικείο συμβούλιο τις κρίνει από κοινού και δεν δεσμεύεται
ως προς την ποινή που θα επιβάλει.
6. Η προθεσμία για την άσκηση ένστασης και η άσκησή
της αναστέλλουν την εκτέλεση της πειθαρχικής απόφασης
με εξαίρεση τις πειθαρχικές ποινές στέρησης
του δικαιώματος για προαγωγή και της προσωρινής και
οριστικής παύσης.
Ειδικές διατάξεις που ρυθμίζουν την υπηρεσιακή κατάσταση
των υπαλλήλων κατά το χρόνο της αναστολής
διατηρούνται σε ισχύ.
7. Η ένσταση κατά των αποφάσεων των πειθαρχικώς
προϊσταμένων κατατίθεται στο αρμόδιο υπηρεσιακό
συμβούλιο. Η ένσταση κατά αποφάσεων του υπηρεσιακού
συμβουλίου που έκρινε σε πρώτο βαθμό κατατίθεται
σε αυτό, το οποίο τη διαβιβάζει αμελλητί στο
Δευτεροβάθμιο Πειθαρχικό Συμβούλιο με τον πλήρη
φάκελο της απόφασης.
8. Τα υπηρεσιακά συμβούλια και το Δευτεροβάθμιο
Πειθαρχικό Συμβούλιο δεν μπορούν να χειροτερεύσουν
τη θέση του υπαλλήλου όταν η ένσταση ασκείται από
τον ίδιο ή υπέρ αυτού.

Άρθρο 142
Προσφυγή
1. Δικαίωμα προσφυγής ενώπιον του Συμβουλίου της
Επικρατείας έχουν οι μόνιμοι υπάλληλοι κατά των αποφάσεων
του δευτεροβάθμιου πειθαρχικού συμβουλίου
που επιβάλλει τις πειθαρχικές ποινές του υποβιβασμού
ή της οριστικής παύσης.
2. Δικαίωμα προσφυγής ενώπιον του Διοικητικού Εφετείου
έχουν οι μόνιμοι υπάλληλοι κατά:
α) των πειθαρχικών αποφάσεων του Υπουργού, του Διοικητή
του Αγίου Όρους, του προέδρου ή του επικεφαλής
ανεξάρτητης διοικητικής αρχής, καθώς και του διοικητή
ή του προέδρου συλλογικού οργάνου, ο οποίος ασκεί τη
διοίκηση νομικού προσώπου δημοσίου δικαίου,
β) των αποφάσεων του δευτεροβάθμιου πειθαρχικού
συμβουλίου που επιβάλλουν οποιαδήποτε ποινή του
προστίμου αποδοχών ενός (1) μηνός και άνω, της στέρησης
του δικαιώματος για προαγωγή και της προσωρινής
παύσης,
γ) των αποφάσεων των συλλογικών οργάνων του άρθρου
119 του παρόντος.
3. Η προθεσμία και η άσκηση της προσφυγής ενώπιον
του Συμβουλίου της Επικρατείας ή του Διοικητικού
Εφετείου διέπονται από τις κείμενες διατάξεις, με την
επιφύλαξη των διατάξεων της επόμενης παραγράφου.
4. Η προθεσμία για την άσκηση της προσφυγής και
η άσκηση της δεν αναστέλλουν την εκτέλεση της πειθαρχικής
απόφασης, με εξαίρεση τις πειθαρχικές αποφάσεις
που επιβάλλουν την ποινή της προσωρινής ή
οριστικής παύσης ή του υποβιβασμού. Το Συμβούλιο της
Επικρατείας ή το Διοικητικό Εφετείο δύνανται με απόφαση
τους να αναστείλουν την εκτέλεση της πειθαρχικής
απόφασης, εφόσον πιθανολογείται ανεπανόρθωτη
βλάβη του προσφεύγοντα ή ευδοκίμηση της προσφυγής,
εκτός εάν λόγοι δημοσίου συμφέροντος αποκλείουν
τη χορήγηση αναστολής. Στην περίπτωση χορήγησης
αναστολής, η εκδίκαση της προσφυγής γίνεται μέσα σε
προθεσμία οκτώ (8) μηνών από τη χορήγηση της, άλλως
η χορηγηθείσα αναστολή εκτέλεσης της πειθαρχικής
απόφασης παύει να ισχύει.
5. Στην περίπτωση κατά την οποία έχει ασκηθεί προσφυγή
κατά αποφάσεως η οποία επιβάλλει την ποινή της
προσωρινής ή οριστικής παύσης ή του υποβιβασμού, η εκδίκαση
της προσφυγής γίνεται μέσα σε προθεσμία έξι (6)
μηνών από την άσκηση της, άλλως η πειθαρχική απόφαση
εκτελείται από την οικεία υπηρεσία ή το Ν.Π.Δ.Δ., κατά τα
οριζόμενα στην παρ. 1 του άρθρου 144 του παρόντος.
6. Το Συμβούλιο της Επικρατείας ή το Διοικητικό Εφετείο,
όταν κρίνουν μετά από προσφυγή, δεν δύνανται
να χειροτερεύουν τη θέση του υπαλλήλου.

Άρθρο 143
Επανάληψη της πειθαρχικής διαδικασίας
1. Την επανάληψη της πειθαρχικής διαδικασίας, σύμφωνα
με τις παραγράφους 4 και 5 του άρθρου 114 του
παρόντος, μπορούν να ζητήσουν τα όργανα των παραγράφων
1 και 2 του άρθρου 123 του παρόντος, όταν έχει
εκδοθεί καταδικαστική ποινική απόφαση και ο υπάλληλος,
όταν έχει εκδοθεί αθωωτική ποινική απόφαση
εντός αποκλειστικής προθεσμίας ενός (1) έτους από τη
δημοσίευση της.
2. Η αίτηση για την επανάληψη της πειθαρχικής διαδικασίας
απευθύνεται στο οικείο υπηρεσιακό ή στο
Δευτεροβάθμιο Πειθαρχικό Συμβούλιο κατά περίπτωση,
στο οποίο υπαγόταν ο υπάλληλος κατά το χρόνο τέλεσης
του παραπτώματος.
3. Αν έχει εκδοθεί καταδικαστική ποινική απόφαση,
κατά την επανάληψη της πειθαρχικής διαδικασίας, μπορεί
να επιβληθεί πειθαρχική ποινή ανώτερη από αυτήν
που είχε επιβληθεί. Αν έχει εκδοθεί αθωωτική ποινική
απόφαση, μπορεί να επιβληθεί ελαφρότερη ποινή ή να
απαλλαγεί ο υπάλληλος. Όταν ο υπάλληλος είχε τιμωρηθεί
με οριστική ή προσωρινή παύση ή υποβιβασμό, το
υπηρεσιακό συμβούλιο μπορεί κατά την επανάληψη της
πειθαρχικής διαδικασίας να αποφασίσει και τη βαθμολογική
ή μισθολογική του αποκατάσταση. Αν δεν υπάρχει
κενή θέση, ο υπάλληλος παραμένει υπεράριθμος και
καταλαμβάνει την πρώτη θέση που θα κενωθεί.
ΚΕΦΑΛΑΙΟ Ζ΄
ΕΚΤΕΛΕΣΗ ΑΠΟΦΑΣΗΣ
ΔΙΑΓΡΑΦΗ ΠΟΙΝΩΝ  ΔΑΠΑΝΕΣ

Άρθρο 144
Εκτέλεση απόφασης
1. Η τελεσίδικη απόφαση εκτελείται υποχρεωτικώς.
Η εκτέλεση γίνεται από την οικεία υπηρεσία ή νομικό
πρόσωπο δημοσίου δικαίου. Παράλειψη εκτέλεσης της
ποινής αποτελεί πειθαρχικό παράπτωμα.
2. Σε περίπτωση απόρριψης προσφυγής κατά απόφασης
που επιβάλλει την ποινή της οριστικής παύσης, η
λύση της υπαλληλικής σχέσης επέρχεται αυτοδικαίως
από τη δημοσίευση της απόφασης του Συμβουλίου της
Επικρατείας.
3. Κατά το χρόνο της προσωρινής παύσης ο υπάλληλος
απέχει από κάθε υπηρεσία. Ο χρόνος της προσωρινής
παύσης δεν θεωρείται χρόνος πραγματικής
υπηρεσίας.
4. Όποιος τιμωρείται με υποβιβασμό δεν κρίνεται για
προαγωγή, πριν περάσει από την επιβολή της ποινής
χρονικό διάστημα ίσο με το μισό του χρόνου που απαιτείται
για προαγωγή.
5. Η επιβολή της ποινής της στέρησης του δικαιώματος
για προαγωγή περιλαμβάνει και το δικαίωμα επιλογής
σε βαθμίδες καθηκόντων.
6. Η πειθαρχική απόφαση, η οποία επιβάλλει πρόστιμο,
εκτελείται από τον προϊστάμενο της υπηρεσίας
που εντέλλεται την πληρωμή των αποδοχών του
υπαλλήλου. Αν λυθεί η υπαλληλική σχέση, το πρόστιμο
εισπράττεται σύμφωνα με τις διατάξεις του Κώδικα
για την είσπραξη δημοσίων εσόδων. Για την καταβολή
βαρύνεται αποκλειστικά ο υπάλληλος που τιμωρήθηκε
και όχι οι κληρονόμοι του.
Το πρόστιμο υπολογίζεται στις αποδοχές που λαμβάνει
ο υπάλληλος κατά το χρόνο έκδοσης της πρωτοβάθμιας
πειθαρχικής απόφασης. Όταν αυτό ορίζεται έως
στο ένα πέμπτο (1/5) των αποδοχών του, παρακρατείται
εφάπαξ από τις αποδοχές του πρώτου μήνα μετά την
τελεσιδικία της απόφασης. Όταν είναι μεγαλύτερο, παρακρατείται
τμηματικώς κατά μήνα.
Η μηνιαία παρακράτηση καθορίζεται με την πειθαρχική
απόφαση και δεν επιτρέπεται να είναι ανώτερη από
το ένα πέμπτο (1/5) των αποδοχών του υπαλλήλου.

Άρθρο 145
Διαγραφή πειθαρχικών ποινών
1. Διαγράφονται αυτοδικαίως η ποινή της επίπληξης
μετά τρία (3) έτη, του προστίμου μετά πέντε (5) έτη και
οι λοιπές ποινές, εκτός από την ποινή της οριστικής
παύσης, μετά δέκα (10) έτη, εφόσον κατά το αντίστοιχο
χρονικό διάστημα ο υπάλληλος δεν τιμωρήθηκε με άλλη
ποινή. Ο χρόνος της διαγραφής υπολογίζεται από την
εκτέλεση της πειθαρχικής ποινής.
2. Ο πειθαρχικός φάκελος ποινής που διαγράφεται,
αφαιρείται από το προσωπικό μητρώο του υπαλλήλου,
τίθεται στο αρχείο της υπηρεσίας και δεν επιτρέπεται
εφεξής να αποτελεί στοιχείο κρίσης του.

Άρθρο 146
Δαπάνες πειθαρχικής διαδικασίας
1. Η πειθαρχική διαδικασία διεξάγεται ατελώς.
2. Όταν διατάσσεται πραγματογνωμοσύνη, οι αμοιβές
των πραγματογνωμόνων εκκαθαρίζονται από το πειθαρχικό
όργανο και καταβάλλονται από το Δημόσιο ή το
οικείο νομικό πρόσωπο δημοσίου δικαίου.

  ΜΕΡΟΣ ΣΤ΄
ΛΥΣΗ ΥΠΑΛΛΗΛΙΚΗΣ ΣΧΕΣΗΣ

ΚΕΦΑΛΑΙΟ Α΄
ΛΥΣΗ ΥΠΑΛΛΗΛΙΚΗΣ ΣΧΕΣΗΣ

Άρθρο 147
Λόγοι λύσης
Η υπαλληλική σχέση λύεται με το θάνατο, την αποδοχή
της παραίτησης, την έκπτωση και την απόλυση
του υπαλλήλου.
ΚΕΦΑΛΑΙΟ Β΄
ΠΑΡΑΙΤΗΣΗ

Άρθρο 148
Παραίτηση
1. Η παραίτηση αποτελεί δικαίωμα του υπαλλήλου και
υποβάλλεται εγγράφως. Αίρεση, όρος ή προθεσμία στην
αίτηση παραίτησης θεωρούνται ότι δεν έχουν γραφεί.
2. Η παραίτηση θεωρείται ότι δεν έχει υποβληθεί αν
κατά την υποβολή της εκκρεμεί ποινική δίωξη για πλημμέλημα
από τα αναφερόμενα στην περ. α΄ της παρ. 1
του άρθρου 8 ή για κακούργημα ή πειθαρχική δίωξη
ενώπιον του υπηρεσιακού συμβουλίου για παράπτωμα
που μπορεί να επισύρει την ποινή της οριστικής παύσης
ή αν η ποινική ή πειθαρχική δίωξη ασκηθεί μέσα σε δύο
(2) μήνες από την υποβολή της αίτησης παραίτησης και
πριν την αποδοχή της.
Στην περίπτωση άσκησης πειθαρχικής δίωξης μετά
την υποβολή αίτησης παραίτησης, εφόσον η πειθαρχική
υπόθεση δεν εκδικασθεί σε πρώτο βαθμό εντός έξι (6)
μηνών, ο υπάλληλος δικαιούται να υποβάλει νέα αίτηση
παραίτησης κατά τους όρους του παρόντος άρθρου.
3. Ο υπάλληλος, που έχει τις υποχρεώσεις του άρθρου
58, δεν έχει δικαίωμα να παραιτηθεί πριν λήξει ο χρόνος
που ορίζεται στη διάταξη αυτή.
4. Ο υπάλληλος μέσα σε αποκλειστική προθεσμία
ενός (1) μηνός από την υποβολή της αίτησης παραίτησης
μπορεί να την ανακαλέσει εγγράφως, εφόσον
αυτή δεν έχει γίνει αποδεκτή σύμφωνα με την επόμενη
παράγραφο.
5. Η αίτηση παραίτησης γίνεται αποδεκτή με πράξη
που εκδίδεται από το αρμόδιο όργανο και δημοσιεύεται
σε περίληψη στην Εφημερίδα της Κυβερνήσεως.
Η υπηρεσία δεν μπορεί να κάνει αποδεκτή την αίτηση
παραίτησης πριν από την πάροδο δεκαπέντε (15) ημερών
από την υποβολή της. Αν μέσα σε δεκαπέντε (15) ημέρες
από την πάροδο δεκαπέντε (15) ημερών από την υποβολή
της αίτησης παραίτησης ο υπάλληλος επανέλθει με
δεύτερη αίτηση, εμμένοντας στην παραίτηση του, αυτή
γίνεται αυτοδικαίως αποδεκτή και λύεται η υπαλληλική
σχέση από την ημέρα υποβολής της δεύτερης αίτησης.
Η αίτηση παραίτησης θεωρείται ότι έχει γίνει αποδεκτή
και λύεται αυτοδικαίως η υπαλληλική σχέση, αν παρέλθει
άπρακτη προθεσμία δύο (2) μηνών από την υποβολή
της. Για τη λύση της υπαλληλικής σχέσης εκδίδεται
διαπιστωτική πράξη, περίληψη της οποίας δημοσιεύεται
στην Εφημερίδα της Κυβερνήσεως.
6. Διατάξεις της κείμενης νομοθεσίας, που ρυθμίζουν
την παραίτηση του υπαλλήλου σε ειδικές περιπτώσεις,
διατηρούνται σε ισχύ.
ΚΕΦΑΛΑΙΟ Γ΄
ΕΚΠΤΩΣΗ

Άρθρο 149
Αυτοδίκαιη έκπτωση λόγω ποινικής καταδίκης
Ο υπάλληλος εκπίπτει αυτοδικαίως της υπηρεσίας,
εφόσον με αμετάκλητη δικαστική απόφαση:
α) καταδικασθεί σε ποινή τουλάχιστον πρόσκαιρης
κάθειρξης ή σε οποιαδήποτε ποινή για πλημμέλημα από
τα αναφερόμενα στην περ. α΄ της παρ. 1 του άρθρου 8
του παρόντος ή σε οποιαδήποτε ποινή για λιποταξία,
β) του επιβληθεί στέρηση πολιτικών δικαιωμάτων.
Η έκπτωση επέρχεται από την ημερομηνία δημοσίευσης
της αμετάκλητης καταδικαστικής απόφασης. Για την έκπτωση
εκδίδεται διαπιστωτική πράξη, περίληψη της οποίας
δημοσιεύεται στην Εφημερίδα της Κυβερνήσεως.

Άρθρο 150
Επαναφορά στην υπηρεσία μετά από έκπτωση
1. Υπάλληλος που εξέπεσε, σύμφωνα με τις διατάξεις
του άρθρου 149 του παρόντος, επανέρχεται στην υπηρεσία
από την οποία εξέπεσε, μετά από έκδοση προεδρικού
διατάγματος κατά το άρθρο 47 παρ. 1 του Συντάγματος,
το οποίο αίρει τις συνέπειες της ποινής.
2. Η επαναφορά γίνεται σε κενή οργανική θέση με
απόφαση του οικείου Υπουργού και προκειμένου για
Ν.Π.Δ.Δ. με απόφαση του μονομελούς οργάνου διοίκησης
του και αν αυτό δεν υπάρχει με απόφαση του Δ.Σ.
αυτού. Αν δεν υπάρχει κενή θέση, επαναφέρεται σε
προσωποπαγή θέση που συνιστάται με την απόφαση
επαναφοράς και καταλαμβάνει την πρώτη θέση που
θα κενωθεί, οπότε καταργείται αυτοδικαίως η προσωποπαγής
θέση.

Άρθρο 151
Έκπτωση λόγω απώλειας ιθαγένειας
Ο υπάλληλος εκπίπτει αυτοδικαίως της υπηρεσίας
από την ημερομηνία που απώλεσε την ελληνική ιθαγένεια
ή την ιθαγένεια κράτους  μέλους της Ευρωπαϊκής
Ένωσης. Για την έκπτωση εκδίδεται διαπιστωτική πράξη,
περίληψη της οποίας δημοσιεύεται στην Εφημερίδα της
Κυβερνήσεως.
ΚΕΦΑΛΑΙΟ Δ΄
ΑΠΟΛΥΣΗ

Άρθρο 152
Λόγοι απόλυσης
Ο υπάλληλος απολύεται μόνο για τους επόμενους
λόγους:
α) επιβολή της πειθαρχικής ποινής της οριστικής παύσης,
β) σωματική ή πνευματική ανικανότητα,
γ) κατάργηση της θέσης στην οποία υπηρετεί,
δ) συμπλήρωση ορίου ηλικίας και τριακονταπενταετίας,
ε) ακαταλληλότητα κατά το άρθρο 95 του παρόντος
Κώδικα.

Άρθρο 153
Απόλυση για σωματική ή πνευματική ανικανότητα
1. Ο υπάλληλος απολύεται ύστερα από απόφαση του
υπηρεσιακού συμβουλίου, αν διαπιστωθεί σωματική ή
πνευματική ανικανότητα, σύμφωνα με τα άρθρα 100,
165 και 167 του παρόντος. Δεν απολύεται ο υπάλληλος
αν η ανικανότητά του επιτρέπει την άσκηση άλλων καθηκόντων.
2. Ο υπάλληλος που απολύεται σύμφωνα με την παρ. 1
του παρόντος άρθρου αναδιορίζεται σύμφωνα με το
άρθρο 21 του παρόντος Κώδικα.

Άρθρο 154
Απόλυση λόγω κατάργησης θέσης
1. Ο υπάλληλος απολύεται, αν καταργηθεί η θέση στην
οποία υπηρετεί.
2. Αν καταργηθούν ορισμένες μόνο θέσεις του ίδιου
κλάδου, απολύονται οι υπάλληλοι οι οποίοι συγκεντρώνουν
τα λιγότερα ουσιαστικά προσόντα, ύστερα
από απόφαση του υπηρεσιακού συμβουλίου. Κατά της
απόφασης αυτής επιτρέπεται προσφυγή στο Συμβούλιο
της Επικρατείας.
3. Τα ανωτέρω ισχύουν και σε περίπτωση κατάργησης
θέσεων μετά από συγχώνευση κλάδων ή υπηρεσιών.
4. Οι κατά τις ανωτέρω διατάξεις προς απόλυση
υπάλληλοι δικαιούνται, με αίτηση τους, να μεταταγούν
σε κενή οργανική θέση άλλης δημόσιας υπηρεσίας ή
Ν.Π.Δ.Δ.. Με προεδρικό διάταγμα, που εκδίδεται με πρόταση
του Υπουργού Εσωτερικών, Δημόσιας Διοίκησης
και Αποκέντρωσης, καθορίζονται οι ειδικότεροι όροι και
η διαδικασία μετάταξης.
5. Ο υπάλληλος δικαιούται να επαναδιοριστεί, αν επανασυσταθεί
η ίδια ή όμοια θέση μέσα σε ένα (1) έτος
από την απόλυση του.

Άρθρο 155
Απόλυση λόγω ορίου ηλικίας
και τριακονταπενταετίας
1. Ο υπάλληλος απολύεται αυτοδικαίως από την υπηρεσία
με τη συμπλήρωση του 65ου έτους της ηλικίας του.
2. Κατ’ εξαίρεση ο υπάλληλος απολύεται αυτοδικαίως
από την υπηρεσία με τη συμπλήρωση του 60ού έτους
της ηλικίας του και τριάντα πέντε (35) ετών πραγματικής
και συντάξιμης δημόσιας υπηρεσίας. Ο υπάλληλος με αίτησή του, που υποβάλλεται έξι
(6) μήνες πριν τη συμπλήρωση τριάντα πέντε (35) ετών
πραγματικής και συντάξιμης δημόσιας υπηρεσίας, καθώς
και του ορίου ηλικίας υποχρεωτικής αποχώρησης,
μπορεί να ζητήσει να παραμείνει στην υπηρεσία έως
τρία (3) επιπλέον έτη και έως τη συμπλήρωση κατ’
ανώτατο όριο του 65ού έτους της ηλικίας.»
Κατά την πρώτη εφαρμογή της διάταξης η αίτηση
γίνεται αποδεκτή εφόσον υποβληθεί εντός δεκαπέντε
(15) ημερών από τη δημοσίευση του νόμου αυτού. Δυνατότητα
ασκήσεως του ανωτέρω δικαιώματος έχουν
και όσοι έχουν αυτοδικαίως απολυθεί από 1ης Ιουνίο Αν ο υπάλληλος, κατά τη συμπλήρωση του 65ου έτους
της ηλικίας του δεν έχει συμπληρώσει τριάντα πέντε
(35) ετών πραγματική και συντάξιμη δημόσια υπηρεσία,
παρατείνεται η παραμονή του στην υπηρεσία έως τη
συμπλήρωση της υπηρεσίας αυτής και πάντως όχι πέραν
του 67ου έτους της ηλικίας του.
3. Ως ημέρα γέννησης, για την εφαρμογή των προηγούμενων
παραγράφων, θεωρείται η 31η Δεκεμβρίου
του έτους γέννησης.
4. Ως πραγματική δημόσια υπηρεσία θεωρείται κάθε
υπηρεσία που έχει παρασχεθεί στο Δημόσιο, νομικό
πρόσωπο δημοσίου δικαίου ή Ο.Τ.Α. με σχέση εργασίας
δημοσίου ή ιδιωτικού δικαίου ή που αναγνωρίζεται ως
πραγματική δημόσια υπηρεσία με βάση ειδικές διατάξεις.
Ο χρόνος στράτευσης πριν από την έναρξη της
υπαλληλικής σχέσης δεν θεωρείται χρόνος πραγματικής
δημόσιας υπηρεσίας.

Άρθρο 156
Πράξη λύσης της υπαλληλικής σχέσης
1. Η υπαλληλική σχέση λύεται με απόφαση του οικείου
Υπουργού ή του μονομελούς οργάνου διοίκησης του
νομικού προσώπου δημοσίου δικαίου και, αν δεν υπάρχει,
του προέδρου του συλλογικού οργάνου διοίκησης
των νομικών προσώπων δημοσίου δικαίου, περίληψη
της οποίας δημοσιεύεται στην Εφημερίδα της Κυβερνήσεως.
2. Εκτός από τις περιπτώσεις αυτοδίκαιης λύσης, η
υπαλληλική σχέση λύεται με την κοινοποίηση της απόφασης
στον ενδιαφερόμενο. Αν η απόφαση αυτή δεν
κοινοποιηθεί μέσα σε είκοσι (20) ημέρες από τη δημοσίευσή
της, η υπαλληλική σχέση λύεται αυτοδικαίως
από την πάροδο του εικοσαήμερου.

  ΜΕΡΟΣ Ζ΄
ΣΥΛΛΟΓΙΚΑ ΟΡΓΑΝΑ

ΚΕΦΑΛΑΙΟ Α΄
ΥΠΗΡΕΣΙΑΚΑ ΣΥΜΒΟΥΛΙΑ

Άρθρο 157
Είδη και αρμοδιότητες
1. Τα υπηρεσιακά συμβούλια διακρίνονται ως εξής:
α. Ειδικό Υπηρεσιακό Συμβούλιο, αρμόδιο για την εν
γένει υπηρεσιακή κατάσταση των ανώτατων υπαλλήλων
του Δημοσίου και των νομικών προσώπων δημοσίου
δικαίου, με εξαίρεση την Ακαδημία Αθηνών, τα Πανεπιστήμια
και τα Τ.Ε.Ι.
β. Υπηρεσιακά συμβούλια, αρμόδια για την εν γένει
υπηρεσιακή κατάσταση των λοιπών υπαλλήλων του
Κράτους.
γ. Υπηρεσιακά συμβούλια, αρμόδια για την εν γένει
υπηρεσιακή κατάσταση των υπαλλήλων ορισμένου νομικού
προσώπου δημοσίου δικαίου (ειδικά) ή πλειόνων
νομικών προσώπων δημοσίου δικαίου (κοινά).
δ. Δευτεροβάθμιο Πειθαρχικό Συμβούλιο.
2. Κάθε υπηρεσιακό συμβούλιο αποτελεί ιδιαίτερη
αρχή.
3. Τα υπηρεσιακά συμβούλια ασκούν τις αρμοδιότητες
που προβλέπει το Σύνταγμα, ο παρών Κώδικας και
ειδικές διατάξεις. Τα υπηρεσιακά συμβούλια των προηγούμενων
περιπτώσεων α΄, β΄, γ΄ λειτουργούν και ως
πειθαρχικά συμβούλια.
4. Το Ειδικό Υπηρεσιακό Συμβούλιο κρίνει σε πρώτο
και τελευταίο βαθμό.
5. Τα υπηρεσιακά συμβούλια των περιπτώσεων β΄ και
γ΄ κρίνουν είτε σε πρώτο και τελευταίο βαθμό είτε σε
δεύτερο βαθμό.
6. Το συμβούλιο της περίπτωσης δ΄ λειτουργεί αποκλειστικά
ως πειθαρχικό, με την επιφύλαξη του άρθρου 95.
Κρίνει σε δεύτερο βαθμό, κατά το νόμο και την
ουσία και κατ’ εξαίρεση σε πρώτο βαθμό όταν αυτό
προβλέπεται.

Άρθρο 158
Σύσταση
1. Συνιστάται Ειδικό Υπηρεσιακό Συμβούλιο που εδρεύει
στο Υπουργείο Εσωτερικών, Δημόσιας Διοίκησης και
Αποκέντρωσης.
2. Σε κάθε δημόσια υπηρεσία ή Ν.Π.Δ.Δ. συνιστάται,
με απόφαση του οικείου Υπουργού, που δημοσιεύεται
στην Εφημερίδα της Κυβερνήσεως, ένα υπηρεσιακό
συμβούλιο. Κατ’ εξαίρεση επιτρέπεται η σύσταση περισσότερων
συμβουλίων όταν αυτό επιβάλλεται από
ειδικότερους υπηρεσιακούς λόγους.
3. Η σύσταση υπηρεσιακού συμβουλίου στις Περιφέρειες
γίνεται με απόφαση του Γενικού Γραμματέα της
οικείας Περιφέρειας.
4. Σε νομικά πρόσωπα δημοσίου δικαίου που εδρεύουν
στην περιοχή της ίδιας Νομαρχιακής Αυτοδιοίκησης,
επιτρέπεται η σύσταση ενός ή περισσότερων κοινών
υπηρεσιακών συμβουλίων, με απόφαση του οργάνου
που ασκεί την εποπτεία στα νομικά πρόσωπα δημοσίου
δικαίου. Με τη συστατική απόφαση, που δημοσιεύεται
στην Εφημερίδα της Κυβερνήσεως, καθορίζεται και η
έδρα των κοινών υπηρεσιακών συμβουλίων.
5. Σε περίπτωση σύστασης περισσότερων υπηρεσιακών
συμβουλίων στη ίδια υπηρεσία ή νομικό πρόσωπο
δημοσίου δικαίου, με την πράξη σύστασης τους, καθορίζεται
η αρμοδιότητα καθενός από αυτά.
6. Στην Ακαδημία Αθηνών και σε κάθε Πανεπιστήμιο
και Τ.Ε.Ι. συνιστάται με απόφαση του Προέδρου της
Ακαδημίας Αθηνών ή του Πρύτανη Πανεπιστημίου ή του
Προέδρου Τ.Ε.Ι., που δημοσιεύεται στην Εφημερίδα της
Κυβερνήσεως, ένα (1) υπηρεσιακό συμβούλιο. Το δεύτερο
εδάφιο της παρ. 2 του παρόντος άρθρου εφαρμόζεται
και εν προκειμένω.

Άρθρο 159
Συγκρότηση
1. Το Ειδικό Υπηρεσιακό Συμβούλιο είναι επταμελές
και αποτελείται από:
α. Έναν επίτιμο Αντιπρόεδρο του Συμβουλίου της Επικρατείας
ή του Αρείου Πάγου ή του Ελεγκτικού Συνεδρίου
ή επίτιμο Σύμβουλο της Επικρατείας ή Αρεοπαγίτη
ή Σύμβουλο του Ελεγκτικού Συνεδρίου, ως Πρόεδρο, με
αναπληρωτή του πρόσωπο που έχει οποιαδήποτε από
τις ανωτέρω ιδιότητες.
β. Έναν καθηγητή δημόσιου δικαίου Πανεπιστημίου της
έδρας του υπηρεσιακού συμβουλίου και έναν καθηγητή
του Εθνικού Μετσόβιου Πολυτεχνείου, που ορίζονται με
όμοιους αναπληρωτές τους από τον οικείο Πρύτανη,
ύστερα από γνώμη της οικείας σχολής.
γ. Έναν δικηγόρο παρ’ Αρείω Πάγω, ειδικευμένο σε
θέματα δημόσιου δικαίου, που ορίζεται με όμοιο αναπληρωτή
του από τον Πρόεδρο του Δικηγορικού Συλλόγου
Αθηνών.
δ. Δύο Γενικούς Διευθυντές από τους οποίους ένας
του Υπουργείου Εσωτερικών, Δημόσιας Διοίκησης και
Αποκέντρωσης και ένας του Υπουργείου Οικονομίας
και Οικονομικών, με αναπληρωτές Γενικούς Διευθυντές
των ίδιων Υπουργείων.
ε. Τον Πρόεδρο της Α.Δ.Ε.Δ.Υ, με αναπληρωτή του
μέλος της Εκτελεστικής Επιτροπής της, το οποίο ορίζει
η ίδια.
2. Τα υπηρεσιακά συμβούλια του προσωπικού των
δημόσιων υπηρεσιών και των Ν.Π.Δ.Δ., που υπάγονται
στον Υπαλληλικό Κώδικα, είναι πενταμελή και αποτελούνται
από:
α.1). Έναν (1) μόνιμο υπάλληλο που λαμβάνεται μεταξύ
πέντε (5) εν ενεργεία προϊσταμένων Διεύθυνσης που
υπάγονται στην αρμοδιότητα του υπηρεσιακού συμβουλίου
και έχουν τον περισσότερο χρόνο άσκησης
καθηκόντων προϊσταμένου Διεύθυνσης, που ορίζεται
πρόεδρος του υπηρεσιακού συμβουλίου.
α.2). Δύο (2) μονίμους υπαλλήλους με βαθμό Α΄ και
ενός (1) τουλάχιστον έτους άσκηση καθηκόντων προϊσταμένου
τμήματος, από αυτούς που υπάγονται στην
αρμοδιότητα του υπηρεσιακού συμβουλίου και υπηρετούν
στην έδρα του ή στο Νομό Αττικής, για τα υπηρεσιακά
συμβούλια που εδρεύουν στο νομό αυτόν. Αν ο
αριθμός των υπηρετούντων στην έδρα του υπηρεσιακού
συμβουλίου ή στο Νομό Αττικής, κατά τη διάκριση του
προηγούμενου εδαφίου δεν επαρκεί για τη συγκρότηση
του υπηρεσιακού συμβουλίου, ορίζονται υπάλληλοι που
υπηρετούν εκτός της έδρας, του νομού αυτού ή του
Νομού Αττικής αντίστοιχα, που έχουν τις λοιπές προϋποθέσεις
που ορίζονται στο προαναφερόμενο εδάφιο.
β) Δύο (2) αιρετούς εκπροσώπους των υπαλλήλων
με βαθμό Α΄.
3. Τα υπό στοιχείο α΄ μέλη της προηγούμενης παραγράφου
ορίζονται από τον οικείο Υπουργό ή το διοικητικό
συμβούλιο του νομικού προσώπου δημοσίου
δικαίου.
Τα μέλη αυτά τοποθετούνται από το οικείο όργανο
ως προϊστάμενοι διευθύνσεων, όπως αυτές ορίζονται
στις οικείες οργανικές διατάξεις για μία τριετία. Τα υπό
στοιχείο β΄ μέλη της ίδιας παραγράφου εκλέγονται με
άμεση καθολική και μυστική ψηφοφορία. Ο τρόπος, η
διαδικασία και οι λοιπές προϋποθέσεις της εκλογής
καθορίζονται με απόφαση του Υπουργού Εσωτερικών,
Δημόσιας Διοίκησης και Αποκέντρωσης, που εκδίδεται
μετά από γνώμη της Α.Δ.Ε.Δ.Υ.. Η γνώμη της Α.Δ.Ε.Δ.Υ.
παρέχεται μέσα σε εύλογη προθεσμία που τάσσεται
από τον Υπουργό Εσωτερικών, Δημόσιας Διοίκησης και
Αποκέντρωσης και δεν μπορεί να είναι μικρότερη από
δεκαπέντε (15) ημέρες. Μετά την πάροδο της προθεσμίας
αυτής η απόφαση εκδίδεται και χωρίς τη γνώμη
της Α.Δ.Ε.Δ.Υ.
4. Τα μέλη του υπηρεσιακού συμβουλίου ορίζονται
ή εκλέγονται αντίστοιχα με ισάριθμους αναπληρωτές.
Αν λυθεί η υπαλληλική σχέση αιρετού μέλους του
συμβουλίου, τακτικό μέλος ορίζεται ο επόμενος στη
σειρά εκλογής για το υπόλοιπο χρονικό διάστημα της
θητείας.
5. Τα Υπηρεσιακά Συμβούλια είναι αρμόδια για την εν
γένει υπηρεσιακή κατάσταση των υπαλλήλων δημοσίων
υπηρεσιών, ορισμένου νομικού προσώπου ή περισσότερων
νομικών προσώπων δημοσίου δικαίου (κοινά),
με εξαίρεση την πειθαρχική ευθύνη και τα θέματα που
αφορούν στην επιλογή προϊσταμένων.
6. Αν ο αριθμός των θέσεων προϊσταμένων Διεύθυνσης
της οικείας υπηρεσίας, οι οποίες υπάγονται για την
πλήρωση τους στην αρμοδιότητα του ίδιου υπηρεσιακού
συμβουλίου, είναι τέσσερις έως και έξι, ορίζονται από το
αρμόδιο όργανο διοίκησης δύο προϊστάμενοι Διευθύνσεων,
σύμφωνα με τις διατάξεις της παρ. 3 του άρθρου
αυτού, και αποτελούν αυτοδίκαια τα δύο υπό στοιχείο
α΄ της παρ. 2 του άρθρου αυτού μέλη του υπηρεσιακού
συμβουλίου. Από τα δύο αυτά μέλη ορίζονται ο πρόεδρος
του υπηρεσιακού συμβουλίου και ο αναπληρωτής
του με αναλογική εφαρμογή της παρ. 5 του άρθρου
αυτού. Ως τρίτο μέλος ορίζεται είτε υπάλληλος άλλου
κλάδου που δεν υπάγεται στην αρμοδιότητα του ίδιου
υπηρεσιακού συμβουλίου είτε υπάλληλος άλλης δημόσιας
υπηρεσίας ή νομικού προσώπου δημοσίου δικαίου.
Αν ο αριθμός των θέσεων προϊσταμένων Διεύθυνσης
της οικείας υπηρεσίας, οι οποίες υπάγονται για την
πλήρωση τους στην αρμοδιότητα του ίδιου υπηρεσιακού
συμβουλίου, είναι μικρότερος των τεσσάρων, ορίζεται
ένας προϊστάμενος Διεύθυνσης, ο οποίος αποτελεί αυτοδίκαια
το ένα υπό στοιχείο α΄ της παρ. 2 του άρθρου
αυτού μέλος και ορίζεται πρόεδρος του υπηρεσιακού
συμβουλίου. Τα άλλα δύο μέλη είναι υπάλληλοι είτε
άλλου κλάδου που δεν υπάγεται στην αρμοδιότητα του
ίδιου υπηρεσιακού συμβουλίου είτε άλλης δημόσιας
υπηρεσίας ή νομικού προσώπου δημοσίου δικαίου, από
τα οποία ο ένας ορίζεται ως αναπληρωτής του προέδρου.
7. Αν δεν υπάρχουν ή δεν επαρκούν οι υπάλληλοι
της οικείας υπηρεσίας για να οριστούν ως μέλη του
υπηρεσιακού συμβουλίου, επιλέγονται υπάλληλοι από
άλλη δημόσια υπηρεσία ή νομικό πρόσωπο δημοσίου
δικαίου που έχουν τις υπό στοιχείο α(2) της παρ. 2 του
άρθρου αυτού προϋποθέσεις.
Αν και τα τρία υπό στοιχείο α΄ της παρ. 2 του άρθρου
αυτού μέλη του υπηρεσιακού συμβουλίου προέρχονται
από άλλη δημόσια υπηρεσία ή νομικό πρόσωπο δημοσίου
δικαίου δεν εφαρμόζονται οι διατάξεις της προηγούμενης
παραγράφου.
Αν το ένα ή τα δύο υπό στοιχείο α΄ της παρ. 2 του άρθρου
αυτού μέλη του υπηρεσιακού συμβουλίου προέρχονται
από άλλη δημόσια υπηρεσία ή νομικό πρόσωπο
δημοσίου δικαίου, οι διατάξεις της παρ. 6 εφαρμόζονται
για τον ορισμό δύο ή ενός, κατά περίπτωση, προϊσταμένων
Διεύθυνσης οι οποίοι θα αποτελέσουν αυτοδίκαια
μέλη του υπηρεσιακού συμβουλίου.
Στην περίπτωση του προηγούμενου εδαφίου, με την
απόφαση συγκρότησης ορίζονται ο πρόεδρος του υπηρεσιακού
συμβουλίου και ο αναπληρωτής του με αναλογική
εφαρμογή των διατάξεων των παραγράφων 5
και 6.
8. Οι διατάξεις των παραγράφων 5 και 6 δεν εφαρμόζονται
στα κοινά υπηρεσιακά συμβούλια.
9. Αν τα αιρετά μέλη του υπηρεσιακού συμβουλίου
περιλαμβάνονται μεταξύ αυτών που κρίνονται για προϊστάμενοι
οργανικής μονάδας, κρίνονται πρώτα κατά την
πρώτη συνεδρίαση και δεν μπορούν να συμμετάσχουν
σε αυτή για την κρίση που τους αφορά. Αν τα αναπληρωματικά
μέλη έχουν το ίδιο κώλυμα, το υπηρεσιακό
συμβούλιο συνεδριάζει με τα υπόλοιπα μέλη.
10. Στα περιφερειακά υπηρεσιακά συμβούλια διοικητικού
προσωπικού του Υπουργείου Εθνικής Παιδείας και
Θρησκευμάτων μπορεί να ορίζονται ως πρόεδροι και
μέλη εκπαιδευτικοί λειτουργοί με βαθμό Α΄ από τους
υπηρετούντες στην πόλη της έδρας του υπηρεσιακού
συμβουλίου, εφόσον δεν υπάρχουν μόνιμοι υπάλληλοι
από τους αναφερόμενους στην περ. α΄ της παρ. 2 του
άρθρου αυτού.
11. Δεν υπάγονται στις διατάξεις των προηγούμενων
παραγράφων τα υπηρεσιακά συμβούλια της Εθνικής
Υπηρεσίας Πληροφοριών (Ε.ΥΠ.), της Ακαδημίας Αθηνών,
των Πανεπιστημίων και Τ.Ε.Ι., του Νομικού Συμβουλίου
του Κράτους, της Ανώτατης Σχολής Παιδαγωγικής και
Τεχνολογικής Εκπαίδευσης (Α.Σ.ΠΑΙ.Τ.Ε.) και της Σιβιτανίδειου
Σχολής Τεχνών και Επαγγελμάτων, για τα οποία
επιτρέπεται προσαρμογή τους προς τις ρυθμίσεις του
παρόντος με κοινές αποφάσεις του Υπουργού Εσωτερικών,
Δημόσιας Διοίκησης και Αποκέντρωσης και του
οικείου Υπουργού ή βάσει ισχυουσών ιδίων διατάξεων.
12. Οι ειδικές διατάξεις για τη συγκρότηση των υπηρεσιακών
συμβουλίων των ανεξάρτητων αρχών δεν
θίγονται.
13. Η θητεία των μελών των Υπηρεσιακών Συμβουλίων
του παρόντος άρθρου είναι διετής και αρχίζει την 1η
Ιανουαρίου του επόμενου έτους από τη συγκρότησή
τους. Κατά την πρώτη εφαρμογή η θητεία των μελών
των Υπηρεσιακών Συμβουλίων αρχίζει από την ημερομηνία
συγκρότησής τους και λήγει την 31η Δεκεμβρίου
του έτους 2016.

Άρθρο 160
Ορισμός μελών
1. Τα μέλη του ειδικού υπηρεσιακού συμβουλίου ορίζονται
με απόφαση του Υπουργού Εσωτερικών, Δημόσιας
Διοίκησης και Αποκέντρωσης.
2. Ο πρόεδρος και τα μέλη των λοιπών υπηρεσιακών
συμβουλίων, καθώς και οι αναπληρωτές τους, ορίζονται
με απόφαση του οικείου Υπουργού ή του Δ.Σ. του
Ν.Π.Δ.Δ.. Ο ορισμός των μελών των υπηρεσιακών συμβουλίων
των φορέων της παρ. 6 του άρθρου 158 του
παρόντος γίνεται με απόφαση του μονομελούς οργάνου
διοίκησης τους.
3. Σε κάθε υπηρεσιακό συμβούλιο των δημοσίων υπηρεσιών
και των Ν.Π.Δ.Δ. ο αριθμός των οριζόμενων από την
υπηρεσία μελών κάθε φύλου ανέρχεται σε ποσοστό ίσο
τουλάχιστον με το ένα τρίτο (1/3) των οριζομένων, σύμφωνα
με τις κείμενες διατάξεις, εφόσον στην οικεία υπηρεσία
υπηρετεί επαρκής αριθμός υπαλλήλων που συγκεντρώνει
τις νόμιμες προϋποθέσεις για ορισμό και εφόσον τα μέλη
που ορίζονται είναι περισσότερα από ένα (1).
Τυχόν δεκαδικός αριθμός στρογγυλοποιείται στην
επόμενη ακέραιη μονάδα, εφόσον το κλάσμα είναι ίσο
τουλάχιστον με μισό της μονάδας.

Άρθρο 161
Θητεία
1. Τα μέλη κάθε υπηρεσιακού συμβουλίου, με ισάριθμους
αναπληρωτές τους, ορίζονται για θητεία δύο (2)
ετών που αρχίζει την 1η Ιανουαρίου με απόφαση που
εκδίδεται κατά το Δεκέμβριο του προηγούμενου έτους.
Η θητεία των μελών των υπηρεσιακών συμβουλίων λήγει
την 31η Δεκεμβρίου των ετών των οποίων ο τελευταίος
αριθμός είναι άρτιος.
2. Κατά τη διάρκεια της διετίας απαγορεύεται η αντικατάσταση
μελών, εκτός αν συντρέχουν αποδεδειγμένα
σοβαροί υπηρεσιακοί ή προσωπικοί λόγοι.

Άρθρο 162
Λειτουργία
1. Τα αναπληρωματικά μέλη μετέχουν σε περίπτωση
απουσίας ή κωλύματος των τακτικών μελών.
2. Ο αναπληρωτής του προέδρου προεδρεύει σε περίπτωση
απουσίας ή κωλύματος του προέδρου.
3. Στα υπηρεσιακά συμβούλια των δημοσίων υπηρεσιών
και των Ν.Π.Δ.Δ. ως εισηγητές και αναπληρωτές
τους ορίζονται οι προϊστάμενοι των υπηρεσιών προσωπικού,
χωρίς δικαίωμα ψήφου, εκτός αν είναι και μέλη
του υπηρεσιακού συμβουλίου. Ειδικά κατά την εξέταση
πειθαρχικών υποθέσεων, ως εισηγητής με δικαίωμα
ψήφου, ορίζεται, σύμφωνα με τη διαδικασία της παρ.
1 του άρθρου 133 του παρόντος, ένα από τα μέλη του
υπηρεσιακού συμβουλίου.
4. Στο Δευτεροβάθμιο Πειθαρχικό Συμβούλιο ως εισηγητές
ορίζονται, με πράξη του προέδρου, μόνο μέλη
του.
5. Εισηγητές στο Ειδικό Υπηρεσιακό Συμβούλιο ορίζονται
μέλη του. Εισηγητές χωρίς δικαίωμα ψήφου μπορεί
να ορίζονται από τον πρόεδρο αυτού και συνταξιούχοι
ανώτατοι δικαστικοί λειτουργοί από κατάλογο που καταρτίζει
το ίδιο το Συμβούλιο.
6. Χρέη γραμματέα εκτελεί υπάλληλος που ορίζεται
με τον αναπληρωτή του με την απόφαση ορισμού των
μελών.
7. Το έργο του Ειδικού Υπηρεσιακού Συμβουλίου υποστηρίζεται
από γραμματεία, της οποίας η οργάνωση,
ο αριθμός του προσωπικού και ο τρόπος λειτουργίας
καθορίζονται με απόφαση του Υπουργού Εσωτερικών,
Δημόσιας Διοίκησης και Αποκέντρωσης.
8. Όλα τα υπηρεσιακά συμβούλια βρίσκονται σε απαρτία,
όταν είναι παρόντα τρία (3) τουλάχιστον μέλη τους,
εκτός από το Ειδικό Υπηρεσιακό Συμβούλιο και τα τμήματα
του Δευτεροβάθμιου Πειθαρχικού Συμβουλίου που
συνεδριάζουν με την παρουσία πέντε (5) τουλάχιστον
μελών. Τα υπηρεσιακά συμβούλια αποφασίζουν ή γνωμοδοτούν
με απόλυτη πλειοψηφία των παρόντων μελών,
στα οποία συμπεριλαμβάνεται οπωσδήποτε ο πρόεδρος
ή ο αναπληρωτής του. Σε περίπτωση ισοψηφίας,
υπερισχύει η ψήφος του προέδρου. Εάν σχηματισθούν
περισσότερες από δύο γνώμες, όσοι ακολουθούν την
ασθενέστερη οφείλουν να προσχωρήσουν σε μία από
τις επικρατέστερες.
9. Οι πράξεις των υπηρεσιακών συμβουλίων διατυπώνονται
σε πρακτικά που υπογράφονται από τον πρόεδρο
και τον γραμματέα. Ως την υπογραφή των πρακτικών,
μπορεί να χορηγείται στην οικεία υπηρεσία βεβαίωση
για τις αποφάσεις που έχουν ληφθεί, η οποία υπογράφεται
από τον πρόεδρο του υπηρεσιακού συμβουλίου.
Βάσει της βεβαίωσης αυτής μπορεί να γίνονται από τη
διοίκηση οι απαιτούμενες περαιτέρω ενέργειες για την
εκτέλεση των πράξεων των υπηρεσιακών συμβουλίων.
Όμοια βεβαίωση μπορεί να χορηγείται και στους ενδιαφερόμενους
υπαλλήλους, ύστερα από αίτηση τους.
Στα πρακτικά καταχωρίζεται και η γνώμη των τυχόν
μειοψηφούντων.
10. Η ψηφοφορία των μελών των υπηρεσιακών συμβουλίων
γίνεται κατά σειρά αντίστροφη από εκείνη της
απόφασης ορισμού τους.
11. Η λειτουργία των υπηρεσιακών συμβουλίων διέπεται
συμπληρωματικά από τις γενικές διατάξεις για τη
λειτουργία των συλλογικών οργάνων διοίκησης.
12. Ο υπάλληλος μπορεί να παρίσταται ενώπιον των
υπηρεσιακών συμβουλίων που κρίνουν πειθαρχική του
υπόθεση αυτοπροσώπως, με συμπαράσταση δικηγόρου
ή μόνο δια δικηγόρου.
13. Η ιδιότητα του εισηγητή του υπηρεσιακού συμβουλίου
δεν είναι ασυμβίβαστη με την ιδιότητα του μέλους
του υπηρεσιακού συμβουλίου.
14. Με κοινή απόφαση των Υπουργών Εσωτερικών,
Δημόσιας Διοίκησης και Αποκέντρωσης και Οικονομίας
και Οικονομικών καθορίζεται, κατά παρέκκλιση των
κειμένων διατάξεων, αποζημίωση των τακτικών μελών
του Ειδικού Υπηρεσιακού Συμβουλίου, καθώς και των
αναπληρωματικών μελών ανάλογα με τις συνεδριάσεις
στις οποίες μετείχαν.

Άρθρο 163
Συγκρότηση και λειτουργία Δευτεροβάθμιου
Πειθαρχικού Συμβουλίου
1. Το Δευτεροβάθμιο Πειθαρχικό Συμβούλιο αποτελείται
από:
α) Έναν Αντιπρόεδρο του Νομικού Συμβουλίου του
Κράτους, ως Πρόεδρο, που υποδεικνύεται από τον Πρόεδρο
του Νομικού Συμβουλίου του Κράτους.
β) Τέσσερις Συμβούλους του Νομικού Συμβουλίου του
Κράτους με ισάριθμους αναπληρωτές τους, που υποδεικνύονται
από τον Πρόεδρο του Νομικού Συμβουλίου
του Κράτους.
γ) Δύο Προϊσταμένους Γενικών Διευθύνσεων της Γενικής
Γραμματείας Δημόσιας Διοίκησης και Ηλεκτρονικής
Διακυβέρνησης του Υπουργείου Εσωτερικών, Δημόσιας
Διοίκησης και Αποκέντρωσης με δύο αναπληρωτές τους
Προϊσταμένους Γενικών Διευθύνσεων ή Διευθύνσεων της
ίδιας Υπηρεσίας, οι οποίοι ορίζονται από τον Υπουργό
Εσωτερικών, Δημόσιας Διοίκησης και Αποκέντρωσης.
δ) Τον Προϊστάμενο Γενικής Διεύθυνσης που είναι
αρμόδια για θέματα προσωπικού του Υπουργείου στο
οποίο υπάγεται η υπηρεσία ή το οποίο εποπτεύει την
υπηρεσία ή το Ν.Π.Δ.Δ. όπου διαπράχθηκε το πειθαρχικό
παράπτωμα, με αναπληρωτές του άλλους Προϊστάμενους
Γενικών Διευθύνσεων ή Διευθύνσεων του ίδιου ως
άνω Υπουργείου, οριζόμενους κατ’ έτος με απόφαση του
οικείου Υπουργού. Προκειμένου για υπαλλήλους Ν.Π.Δ.Δ.
που εποπτεύονται από τον Γενικό Γραμματέα Περιφέρειας
στο Δευτεροβάθμιο Πειθαρχικό Συμβούλιο μετέχει
προϊστάμενος Γενικής Διεύθυνσης του Υπουργείου
Εσωτερικών, Δημόσιας Διοίκησης και Αποκέντρωσης.
ε) Δύο εκπροσώπους της Α.Δ.Ε.Δ.Υ με τους αναπληρωτές
τους, οι οποίοι είναι μόνιμοι υπάλληλοι προϊστάμενοι
Διεύθυνσης και οι οποίοι υποδεικνύονται με απόφαση
της εκτελεστικής επιτροπής της Α.Δ.Ε.Δ.Υ. Αν η Α.Δ.Ε.Δ.Υ
δεν υποδείξει μέσα σε προθεσμία είκοσι (20) ημερών
από την περιέλευση σε αυτήν εγγράφου ερωτήματος
του Υπουργού Εσωτερικών, Δημόσιας Διοίκησης και
Αποκέντρωσης, τα μέλη αυτά μαζί με τους αναπληρωτές
τους ορίζονται με απόφαση του Υπουργού Εσωτερικών,
Δημόσιας Διοίκησης και Αποκέντρωσης από
υπηρεσίες και Ν.Π.Δ.Δ., υπάλληλοι των οποίων υπάγονται
στις διατάξεις του παρόντος Κώδικα.
2. Το Δευτεροβάθμιο Πειθαρχικό Συμβούλιο λειτουργεί
σε δύο Τμήματα, καθένα των οποίων αποτελείται από:
α) Τον Πρόεδρο του Δευτεροβάθμιου Πειθαρχικού
Συμβουλίου αναπληρούμενο από τον αρχαιότερο των
μετεχόντων Συμβούλων του Νομικού Συμβουλίου του
Κράτους.
β) Δύο Συμβούλους του Νομικού Συμβουλίου του Κράτους
ή τους αναπληρωτές τους.
γ) Έναν Προϊστάμενο Γενικής Διεύθυνσης της Γενικής
Γραμματείας Δημόσιας Διοίκησης και Ηλεκτρονικής Διακυβέρνησης
του Υπουργείου Εσωτερικών, Δημόσιας
Διοίκησης και Αποκέντρωσης ή τον αναπληρωτή του.
δ) Το τακτικό μέλος της περιπτώσεως δ΄ ανωτέρω,
αναπληρούμενο από το αναπληρωματικό του μέλος.
ε) Τους δύο εκπροσώπους της Α.Δ.Ε.Δ.Υ. ή τους αναπληρωτές
τους.
Οι μετέχοντες σε οποιοδήποτε Τμήμα αναπληρωτές
των τακτικών μελών θεωρούνται για τη σύνθεση ως
τακτικά μέλη.
Γραμματέας των δύο Τμημάτων είναι ο προϊστάμενος
της Γραμματείας του Δευτεροβάθμιου Πειθαρχικού
Συμβουλίου με δύο αναπληρωτές υπαλλήλους της
Γραμματείας.
Με απόφαση του Προέδρου του Δευτεροβάθμιου Πειθαρχικού
Συμβουλίου ορίζονται τα μέλη καθενός Τμήματος
με τον Γραμματέα και τους αναπληρωτές του.
3. Τα μέλη του Δευτεροβάθμιου Πειθαρχικού Συμβουλίου
μαζί με τους αναπληρωτές τους ορίζονται για θητεία
δύο (2) ετών που αρχίζει την 1η Ιανουαρίου, με απόφαση
του Υπουργού Εσωτερικών, Δημόσιας Διοίκησης
και Αποκέντρωσης, που εκδίδεται κατά το Δεκέμβριο
του προηγούμενου έτους.
Κατά τη διάρκεια της θητείας τους απαγορεύεται η
αντικατάσταση μελών, εκτός αν συντρέχουν αποδεδειγμένα
σοβαροί υπηρεσιακοί ή προσωπικοί λόγοι.
4. Τα τακτικά μέλη των περιπτώσεων α΄ και β΄ της
παρ. 1 είναι πλήρους και αποκλειστικής απασχόλησης
στο Δευτεροβάθμιο Πειθαρχικό Συμβούλιο. Η θητεία
τους σε αυτό θεωρείται χρόνος πραγματικής υπηρεσίας
τους στις οργανικές τους θέσεις και στο βαθμό τον
οποίο κατέχουν, για όλες τις συνέπειες. Τα ανωτέρω
μέλη μπορούν να συμμετέχουν στις συνεδριάσεις της
Ολομέλειας, των Τμημάτων και των λοιπών συλλογικών
οργάνων του Νομικού Συμβουλίου του Κράτους.
5. Με κοινή απόφαση των Υπουργών Εσωτερικών, Δημόσιας
Διοίκησης και Αποκέντρωσης και Οικονομίας και
Οικονομικών καθορίζεται, κατά παρέκκλιση των κειμένων
διατάξεων, αποζημίωση των τακτικών μελών του
Δευτεροβάθμιου Πειθαρχικού Συμβουλίου, καθώς και
των αναπληρωματικών μελών ανάλογα με τις συνεδριάσεις
στις οποίες μετείχαν.
6. Για τη διαδικασία ενώπιον του Δευτεροβάθμιου
Πειθαρχικού Συμβουλίου εφαρμόζονται αναλόγως οι
διατάξεις των άρθρων 136, 137, 138, 139 και 140 του
παρόντος Κώδικα.
7. Τα Πρωτοβάθμια Πειθαρχικά Συμβούλια είναι υποχρεωμένα
να ενημερώνουν σε τακτά χρονικά διαστήματα
το Δευτεροβάθμιο Πειθαρχικό Συμβούλιο για την
πορεία και την έκβαση των πειθαρχικών υποθέσεων,
από την εισαγωγή τους σε αυτά μέχρι την έκδοση της
πειθαρχικής απόφασης.
8. Με απόφαση του Προέδρου του Δευτεροβάθμιου Πειθαρχικού
Συμβουλίου ασκείται πειθαρχική δίωξη ενώπιον
του συμβουλίου αυτού κατά των μελών των Πρωτοβάθμιων
Πειθαρχικών Συμβουλίων που παραβαίνουν τις διατάξεις
της παρ. 2 του άρθρου 122 του παρόντος, καθώς και
τις διατάξεις της προηγούμενης παραγράφου.
9. Με απόφαση του Υπουργού Εσωτερικών, Δημόσιας
Διοίκησης και Αποκέντρωσης καθορίζεται ο ειδικότερος
τρόπος λειτουργίας του Δευτεροβάθμιου Πειθαρχικού
Συμβουλίου και κάθε σχετική λεπτομέρεια εφαρμογής
του παρόντος άρθρου.
10. Το έργο του Δευτεροβάθμιου Πειθαρχικού Συμβουλίου
υποστηρίζεται από γραμματεία, της οποίας η οργάνωση,
οι θέσεις προσωπικού και ο τρόπος λειτουργίας
καθορίζονται με απόφαση του Υπουργού Εσωτερικών,
Δημόσιας Διοίκησης και Αποκέντρωσης.
ΚΕΦΑΛΑΙΟ Β΄
ΥΓΕΙΟΝΟΜΙΚΕΣ ΕΠΙΤΡΟΠΕΣ

Άρθρο 164
Είδη υγειονομικών επιτροπών
1. Αρμόδιες να αποφαίνονται για θέματα υγείας των
υπαλλήλων είναι οι υγειονομικές επιτροπές που διακρίνονται
σε:
α) πρωτοβάθμιες,
β) δευτεροβάθμιες,
γ) προσφυγών,
δ) ειδικές.
2. Αρμόδιες να γνωματεύουν προκειμένου να χορηγηθούν
αναρρωτικές άδειες σε μόνιμους υπαλλήλους του
Δημοσίου και των νομικών προσώπων δημοσίου δικαίου,
οι οποίοι κατά τη μονιμοποίηση τους διατήρησαν την
υγειονομική ασφάλιση του Ι.Κ.Α., είναι οι οικείες υγειονομικές
επιτροπές του Ι.Κ.Α..
3. Στα νομικά πρόσωπα δημοσίου δικαίου που διαθέτουν
δική τους υγειονομική οργάνωση, μπορεί, με πράξη
του διοικητικού συμβουλίου η οποία εγκρίνεται από τον
Υπουργό που εποπτεύει το νομικό πρόσωπο, να ανατίθεται
η άσκηση των έργων των πρωτοβάθμιων ή δευτεροβάθμιων
υγειονομικών επιτροπών σε υφιστάμενες σε
αυτά αντίστοιχες υγειονομικές επιτροπές. Η αρμοδιότητα
των επιτροπών αυτών μπορεί, με κοινή απόφαση των
Υπουργών που ασκούν την εποπτεία, να επεκτείνεται
και σε νομικά πρόσωπα, οι υπάλληλοι των οποίων είναι
ασφαλισμένοι για τον κλάδο ασθενείας στο νομικό πρόσωπο
στο οποίο λειτουργούν οι επιτροπές.

Άρθρο 165
Πρωτοβάθμιες και δευτεροβάθμιες
υγειονομικές επιτροπές
1. Σε κάθε νομό και νομαρχιακό διαμέρισμα συνιστώνται,
με απόφαση του οικείου Γενικού Γραμματέα Περιφέρειας,
μία ή περισσότερες πρωτοβάθμιες υγειονομικές
επιτροπές που αποτελούνται από τρία (3) μέλη και
συγκροτούνται από γιατρούς του Δημοσίου ή νομικών
προσώπων δημοσίου δικαίου ή Ο.Τ.Α. που υπηρετούν
στο νομό ή το νομαρχιακό διαμέρισμα.
Οι πρωτοβάθμιες υγειονομικές επιτροπές είναι αρμόδιες
να γνωματεύουν, ύστερα από ερώτημα της υπηρεσίας:
α) για τη χορήγηση αναρρωτικών αδειών, β) για
την πιστοποίηση της υγείας των υποψηφίων για διορισμό,
γ) για το χαρακτηρισμό νοσημάτων που χρήζουν
νοσηλείας για τη χορήγηση άδειας έως είκοσι δύο (22)
εργάσιμων ημερών το χρόνο, σύμφωνα με τις διατάξεις
του άρθρου 50 παρ. 2 του παρόντος και δ) για κάθε
άλλο θέμα υγείας του υπαλλήλου το οποίο έχει σχέση
με τα υπηρεσιακά του καθήκοντα.
Αν συσταθούν περισσότερες επιτροπές, με την απόφαση
σύστασης τους ορίζονται η έδρα και η χωρική
αρμοδιότητά τους.
2. Στην έδρα κάθε Περιφέρειας συνιστάται με απόφαση
του Γενικού Γραμματέα της Περιφέρειας δευτεροβάθμια
υγειονομική επιτροπή, που αποτελείται από
πέντε (5) μέλη και συγκροτείται από γιατρούς του Δημοσίου
ή νομικών προσώπων δημοσίου δικαίου ή Ο.Τ.Α.
που υπηρετούν στο νομό.
Οι δευτεροβάθμιες υγειονομικές επιτροπές είναι αρμόδιες:
α) για την κρίση ενστάσεων κατ’ αποφάσεων
των πρωτοβάθμιων επιτροπών κατά το άρθρο 56 παρ. 5,
β) για την απόλυση από την υπηρεσία λόγω ασθένειας
όταν δεν συντρέχει περίπτωση του άρθρου 153 παρ.
1 εδάφιο δεύτερο του παρόντος και γ) για την κρίση
της αποκατάστασης της υγείας όσων αναδιορίζονται
σύμφωνα με το άρθρο 21 του παρόντος.
Δευτεροβάθμια υγειονομική επιτροπή μπορεί να συσταθεί
και εκτός της έδρας της Περιφέρειας με απόφαση
του Γενικού Γραμματέα της Περιφέρειας, με την
οποία ορίζεται και η χωρική της αρμοδιότητα.
Στις δευτεροβάθμιες επιτροπές δεν μπορεί να μετέχει
μέλος που μετείχε στην πρωτοβάθμια επιτροπή κατά
της οποίας στρέφεται η ένσταση.
3. Ο ορισμός των μελών των πρωτοβάθμιων και δευτεροβάθμιων
υγειονομικών επιτροπών γίνεται τον Ιανουάριο
κάθε δεύτερου έτους με απόφαση του οικείου
Γενικού Γραμματέα Περιφέρειας. Με την ίδια απόφαση
ορίζεται και ο γραμματέας από τους υπαλλήλους που
υπηρετούν στην έδρα των υγειονομικών επιτροπών και
η αποζημίωση των μελών τους και του γραμματέα.
4. Οι αρνητικές αποφάσεις των υγειονομικών επιτροπών
κοινοποιούνται απευθείας στον ενδιαφερόμενο και
στην υπηρεσία του.
5. Με κοινή απόφαση των Υπουργών Εσωτερικών,
Δημόσιας Διοίκησης και Αποκέντρωσης και Υγείας και
Κοινωνικής Αλληλεγγύης, καθορίζεται ο τρόπος λειτουργίας
των πρωτοβάθμιων και δευτεροβάθμιων υγειονομικών
επιτροπών, ο τρόπος εξέτασης των υπαλλήλων
και κάθε άλλη σχετική λεπτομέρεια.

Άρθρο 166
Επιτροπές προσφυγών
1. Με απόφαση του Υπουργού Υγείας και Κοινωνικής
Αλληλεγγύης συνιστώνται, τον Ιανουάριο κάθε δεύτερου
έτους, στις έδρες των ιατρικών τμημάτων Πανεπιστημίων,
επιτροπές προσφυγών που αποτελούνται από
τρεις (3) καθηγητές ιατρικών τμημάτων Πανεπιστημίων
οποιασδήποτε βαθμίδας. Με την ίδια απόφαση ορίζεται
η έδρα, η αρμοδιότητα, ο τρόπος λειτουργίας τους και
η ειδικότητα των μελών τους . Η αμοιβή των μελών και
του γραμματέα των επιτροπών καθορίζεται με κοινή
απόφαση των Υπουργών Υγείας και Κοινωνικής Αλληλεγγύης
και Οικονομίας και Οικονομικών.
Ο ορισμός των μελών και του γραμματέα των επιτροπών
γίνεται με απόφαση του Υπουργού Υγείας και
Κοινωνικής Αλληλεγγύης για θητεία δύο (2) ετών.
2. Οι Επιτροπές προσφυγών αποφαίνονται για τις προσφυγές
σε όσες περιπτώσεις ρητά προβλέπει ο παρών
Κώδικας.

Άρθρο 167
Ειδικές υγειονομικές επιτροπές
1. Με απόφαση του Υπουργού Υγείας και Κοινωνικής
Αλληλεγγύης συνιστώνται ειδικές υγειονομικές επιτροπές
αποτελούμενες από τρεις (3) καθηγητές ιατρικών
τμημάτων Πανεπιστημίων οποιασδήποτε βαθμίδας. Με
την ίδια απόφαση ορίζεται η συγκρότηση των ειδικών
υγειονομικών επιτροπών κατά ειδικότητα σε σχέση
προς τα είδη των δυσίατων νοσημάτων, η χωρική αρμοδιότητα
τους και ο τρόπος λειτουργίας τους, καθώς
και η αμοιβή των μελών τους και του γραμματέα.
2. Οι ειδικές υγειονομικές επιτροπές γνωματεύουν για
τη χορήγηση αναρρωτικών αδειών σε υπαλλήλους που
πάσχουν από δυσίατα νοσήματα και για την απαλλαγή
τους από την υπηρεσία εφόσον δεν μπορούν να εκτελούν
τα καθήκοντα τους, λόγω σωματικής ή πνευματικής
ανικανότητας που οφείλεται στα νοσήματα αυτά.
Οι γνωματεύσεις των επιτροπών αυτών υπόκεινται
σε προσφυγή στις επιτροπές του άρθρου 166 του παρόντος,
τόσο από τον ενδιαφερόμενο υπάλληλο όσο
και από τη Διοίκηση, μέσα σε προθεσμία τριάντα (30)
ημερών από τη γνωστοποίησή τους.
3. Με απόφαση του Υπουργού Υγείας και Κοινωνικής
Αλληλεγγύης, τον Ιανουάριο κάθε δεύτερου έτους,
ορίζονται τα μέλη των επιτροπών αυτών, μετά από
πρόταση των οικείων ιατρικών τμημάτων, καθώς και
ο γραμματέας.

  ΜΕΡΟΣ Η΄
ΤΕΛΙΚΕΣ  ΜΕΤΑΒΑΤΙΚΕΣ ΔΙΑΤΑΞΕΙΣ


Άρθρο 168
Τελικές διατάξεις
1. Οι διατάξεις του άρθρου 9 παρ. 22 του ν. 2266/1994
(ΦΕΚ 218 Α΄), όπως ισχύουν, για μετατάξεις υπαλλήλων
σε παραμεθόριες περιοχές εξακολουθούν να ισχύουν
για όσες περιπτώσεις μετατάξεων δεν υπάγονται στο
άρθρο 72 αυτού του Κώδικα.
2. Οι διατάξεις της παρ. 14 του άρθρου 10 του
ν. 3051/2002 (ΦΕΚ 220 Α΄) εξακολουθούν να ισχύουν για
όσα θέματα δεν ρυθμίζονται με τις διατάξεις του άρθρου
72 του παρόντος, καθώς και για όσους υπαλλήλους
δεν υπάγονται στον παρόντα Κώδικα.
3. Οι ειδικές διατάξεις που ρυθμίζουν θέματα προσωπικού
των ανεξάρτητων αρχών του ν. 3051/2002 (ΦΕΚ
220 Α΄) και της Εθνικής Υπηρεσίας Πληροφοριών (Ε.ΥΠ.)
δεν θίγονται.
Επίσης, οι διατάξεις που αφορούν στον Γενικό Επιθεωρητή
Δημόσιας Διοίκησης δεν θίγονται.
4. Χρόνος υπηρεσίας, ο οποίος, βάσει ειδικών διατάξεων
που ισχύουν κατά την έναρξη ισχύος του παρόντος,
λογίζεται ως χρόνος υπηρεσίας σε θέση προϊσταμένου
Διεύθυνσης ή Τμήματος, λαμβάνεται υπόψη για την
εφαρμογή του παρόντος.
5. Όπου στον παρόντα Κώδικα προβλέπεται η έκδοση
κανονιστικών πράξεων, έως την έκδοση τους εξακολουθούν
να ισχύουν οι υφιστάμενες κατά τη δημοσίευση
του για τα αντίστοιχα θέματα, κατά το μέρος που δεν
είναι αντίθετες με τις ρυθμίσεις του.
6. Όπου στις διατάξεις του παρόντος αναφέρεται ως
αρμόδιος για την έκδοση της οικείας πράξης «υπουργός»,
για τους υπαλλήλους των Περιφερειών την αντίστοιχη
πράξη εκδίδει ο οικείος Γενικός Γραμματέας
Περιφέρειας.
7. Με προεδρικό διάταγμα που εκδίδεται με πρόταση
του Υπουργού Εσωτερικών, Δημόσιας Διοίκησης και
Αποκέντρωσης ύστερα από γνώμη της Α.Δ.Ε.Δ.Υ, μπορεί
να μεταβάλλεται ο αριθμός των μορίων των κριτηρίων
κάθε μίας από τις τρεις ομάδες (ενότητες) κριτηρίων
του άρθρου 85 του παρόντος χωρίς υπέρβαση του συνολικού
αριθμού μορίων κάθε ομάδας (ενότητας).
8. Σε περίπτωση που με το προεδρικό διάταγμα που
προβλέπεται στο άρθρο 81 διαφοροποιηθεί το περιεχόμενο
των εκθέσεων αξιολόγησης, με το ίδιο προεδρικό
διάταγμα γίνεται προσαρμογή της βαθμολογίας
του κριτηρίου της υπηρεσιακής αξιολόγησης των παραγράφων
1, 2 και 3 του άρθρου 85 τηρουμένου του
συνολικού αριθμού των μορίων της βαθμολογίας του
κριτηρίου αυτού.
9. Οι διατάξεις της παρ. 4 του άρθρου 16 του
ν. 1586/1986 δεν θίγονται.
10. Κάθε διάταξη που είναι αντίθετη με τον παρόντα
Κώδικα ή ρυθμίζει θέματα που διέπονται από αυτόν
καταργείται.

Άρθρο 169
Μεταβατικές διατάξεις
1. Οι κατά την έναρξη ισχύος του άρθρου 85 του παρόντος
προϊστάμενοι οργανικών μονάδων, εφόσον έχουν
επιλεγεί σύμφωνα με τις διατάξεις του ν. 3260/2004
(ΦΕΚ 151 Α΄), εξακολουθούν να ασκούν τα καθήκοντα
τους μέχρι τη λήξη της θητείας για την οποία έχουν
επιλεγεί.
2. Οι κατά την έναρξη ισχύος του άρθρου 85 του
παρόντος προϊστάμενοι οργανικών μονάδων, οι οποίοι
δεν έχουν επιλεγεί σύμφωνα με τις διατάξεις του ν.
3260/2004, εξακολουθούν να ασκούν τα καθήκοντά τους
έως την τυχόν επανεπιλογή τους ή την τοποθέτηση
νέου προϊσταμένου. Εφόσον η νέα επιλογή, βάσει των
διατάξεων του ανωτέρω νόμου, δεν γίνει εντός τριών (3)
μηνών από την έναρξη ισχύος του άρθρου 85 του παρόντος,
εφαρμόζονται οι διατάξεις του Κώδικα αυτού.
3. Εκκρεμείς κατά την έναρξη ισχύος του παρόντος
υποθέσεις επαναφοράς υπαλλήλων στην υπηρεσία
ύστερα από έκπτωση ολοκληρώνονται σύμφωνα με τις
διατάξεις του άρθρου 150 του παρόντος.
4. Τα μέλη των υφιστάμενων κατά την έναρξη ισχύος
του παρόντος υπηρεσιακών συμβουλίων, του Ειδικού
Υπηρεσιακού Συμβουλίου και του Δευτεροβάθμιου
Πειθαρχικού Συμβουλίου, καθώς και των υγειονομικών
επιτροπών, εξακολουθούν να ασκούν τα καθήκοντα τους
ως τη λήξη της θητείας τους.
5. Εκκρεμείς διαδικασίες μετατάξεων ολοκληρώνονται
με βάση τις διατάξεις που ίσχυαν, εφόσον μέχρι την
έναρξη ισχύος του παρόντος έχουν αποφανθεί τα οικεία
υπηρεσιακά συμβούλια.
6. Οι υπάλληλοι της κατηγορίας ΤΕ, καθώς και οι
υπάλληλοι των κατηγοριών Π Ε και ΤΕ που είναι κάτοχοι
διδακτορικού ή μεταπτυχιακού τίτλου σπουδών, οι
οποίοι υπηρετούν κατά την έναρξη ισχύος του παρόντος,
κατατάσσονται αυτοδικαίως στους βαθμούς της
κατηγορίας τους με βάση την κλίμακα βαθμών και τον
αντίστοιχο εισαγωγικό βαθμό, όπως ορίζεται στο άρθρο
80 και το χρόνο εξέλιξης όπως ορίζεται στο άρθρο 82,
με επιφύλαξη των διατάξεων του άρθρου 89 του παρόντος.
Τυχόν πλεονάζον χρόνος λογίζεται ως χρόνος
υπηρεσίας στο βαθμό κατάταξης. Για την κατάταξη εκδίδεται
διαπιστωτική πράξη που δεν δημοσιεύεται στην
Εφημερίδα της Κυβερνήσεως.
7. Η προσαύξηση αποδοχών των υπαλλήλων στους
οποίους χορηγήθηκαν εκπαιδευτικές άδειες κατ’ εφαρμογή
των διατάξεων του προισχύσαντος Υπαλληλικού
Κώδικα (ν. 2683/1999) εξακολουθεί να διέπεται από τις
διατάξεις αυτού.
8. Η χρονική διάρκεια των αποσπάσεων που πραγματοποιήθηκαν
κατ’ εφαρμογή των διατάξεων του
άρθρου 68 του προισχύσαντος Υπαλληλικού Κώδικα
(ν. 2683/1999) επιτρέπεται να παρατείνεται κατά ένα (1)
επιπλέον έτος, ύστερα από αίτηση του υπαλλήλου.
9. Τα πιστοποιητικά επιμόρφωσης του Εθνικού Κέντρου
Δημόσιας Διοίκησης και Αυτοδιοίκησης (Ε.Κ.Δ.Δ.Α.) ή
άλλων σχολών επιμόρφωσης του Δημοσίου, που έχουν
αποκτηθεί έως την έναρξη ισχύος του παρόντος ή θα
αποκτηθούν έως την εφαρμογή συστήματος πιστοποιημένης
επιμόρφωσης, γίνονται δεκτά για την εφαρμογή
των διατάξεων του άρθρου 85.
10. Ειδικές διατάξεις που προβλέπουν μειωμένο ωράριο
εργασίας για ειδικές κατηγορίες υπαλλήλων του
Δημοσίου και νομικών προσώπων δημοσίου δικαίου
διατηρούνται σε ισχύ.
11. Οι πίνακες προακτέων στους ενιαίους βαθμούς που
είναι σε ισχύ κατά το χρόνο έναρξης ισχύος του παρόντος
δεν θίγονται.
12. Έως την έκδοση της απόφασης που προβλέπεται
στο άρθρο 56 παρ. 4, η παράταση ή χορήγηση της
προβλεπόμενης στην ίδια παράγραφο άδειας γίνεται με
ειδική αιτιολογημένη απόφαση της οικείας ειδικής υγειονομικής
επιτροπής του άρθρου 167 του παρόντος.
13. Έως ότου εκδοθεί το προεδρικό διάταγμα που
προβλέπεται στο άρθρο 81 του παρόντος, η αξιολόγηση
των προϊσταμένων των Γενικών Διευθύνσεων των
δημόσιων υπηρεσιών γίνεται από τον Γενικό ή Ειδικό
Γραμματέα στον οποίο υπάγονται, των Ν.Π.Δ.Δ. από το
μονομελές όργανο διοίκησης του Ν.Π.Δ.Δ. και αν δεν
υπάρχει από τον πρόεδρο του Δ.Σ. αυτού, για τους
υπαλλήλους που υπάγονται σε αυτό και των Περιφερειών
από τους Γενικούς Γραμματείς Περιφερειών για
τους υπαλλήλους που υπάγονται σε αυτούς. Κάθε αξιολογητής
υποχρεούται να συντάσσει εκθέσεις αξιολόγησης
για τους προϊσταμένους Γενικής Διεύθυνσης που
άσκησαν υπ’ αυτόν καθήκοντα τουλάχιστον για τρεις (3)
μήνες στις Γενικές Διευθύνσεις που προΐσταται. Οι εκθέσεις
αξιολόγησης συντάσσονται επί ειδικού εντύπου
αξιολόγησης του οποίου ο τύπος και το περιεχόμενο
καθορίζονται με απόφαση του Υπουργού Εσωτερικών,
Δημόσιας Διοίκησης και Αποκέντρωσης. Κατά τα λοιπά
εφαρμόζονται οι ισχύουσες διατάξεις.

