 Νόμος 3888 (ΦΕΚ 175/Τεύχος Α'/2010) 
			
  Εκούσια κατάργηση φορολογικών διαφορών, ρύθμιση
ληξιπρόθεσμων χρεών, διατάξεις για την αποτελεσματική
τιμωρία της φοροδιαφυγής και άλλες
διατάξεις.

  ΚΕΦΑΛΑΙΟ Α΄
ΕΚΟΥΣΙΑ ΚΑΤΑΡΓΗΣΗ ΦΟΡΟΛΟΓΙΚΩΝ ΔΙΑΦΟΡΩΝ

Άρθρο 1
Εισαγωγή
Με τις διατάξεις του Κεφαλαίου A΄ του νόμου αυτού
καθορίζεται προαιρετικός ειδικός τρόπος επίλυσης των
φορολογικών διαφορών που προκύπτουν από τις εκκρεμείς
φορολογικές υποθέσεις, με σκοπό την κατάργησή
τους.

Άρθρο 2
Βασικές έννοιες
Για την εφαρμογή των διατάξεων του Κεφαλαίου αυτού
οι παρακάτω όροι νοούνται ως εξής:
1. Ελεγμένη και ανέλεγκτη υπόθεση: Ελεγμένη θεωρείται
η υπόθεση που έχει ελεγχθεί με τακτικό έλεγχο
και έχουν εκδοθεί οι σχετικές καταλογιστικές πράξεις
και ανέλεγκτη αυτή που δεν έχει ελεγχθεί με τακτικό
έλεγχο.
2. Δηλωθέντα ακαθάριστα έσοδα: Θεωρούνται αυτά
που προκύπτουν από τα κύρια έντυπα των δηλώσεων
φορολογίας εισοδήματος που έχουν υποβληθεί, μετά
την αφαίρεση: α) των εσόδων από συμμετοχές σε άλλες
επιχειρήσεις και β) των εσόδων από μισθώματα ακινήτων
για όλους τους υπόχρεους, με εξαίρεση τα νομικά
πρόσωπα του άρθρου 101 του Κώδικα Φορολογίας Εισοδήματος
(Κ.Φ.Ε., ν. 2238/1994, ΦΕΚ 151 Α΄).
3. Αποκρυβείσα φορολογητέα ύλη: Είναι το ποσό που
προκύπτει αναμφισβήτητα από δελτίο πληροφοριών ή
λοιπά στοιχεία ή έγγραφα ή από απόφαση επιβολής
προστίμου του Κώδικα Βιβλίων και Στοιχείων (Κ.Β.Σ.)
και αφορά:
α) την απόκρυψη ποσού εσόδων ή αγορών ή δαπανών
από παράλειψη έκδοσης ή λήψης φορολογικού
στοιχείου ή β) την απόκρυψη ποσού εσόδων ή αγορών
ή δαπανών από έκδοση ή λήψη ανακριβούς ως προς
την αξία φορολογικού στοιχείου ή γ) την καθαρή αξία
ληφθέντος φορολογικού στοιχείου, εικονικού ως προς
το πρόσωπο του αντισυμβαλλόμενου ή δ) την καθαρή
αξία εκδοθέντος εικονικού φορολογικού στοιχείου ή
ληφθέντος φορολογικού στοιχείου εικονικού ως προς τη
συναλλαγή ή φορολογικού στοιχείου που έχει νοθευθεί.
Σε περίπτωση μερικώς εικονικού φορολογικού στοιχείου
ως αξία λαμβάνεται η αξία της εικονικότητας.
4. Παράβαση Κ.Β.Σ. ή άλλο επιβαρυντικό στοιχείο
που επαυξάνει το φόρο είναι παράβαση που συνίσταται
σε:
α) μη τήρηση ή μη διαφύλαξη οποιουδήποτε θεωρημένου
Βιβλίου Κ.Β.Σ., είτε βασικού είτε πρόσθετου,
β) μη επίδειξη των θεωρημένων Βιβλίων σε έλεγχο,
γ) ανακριβή τήρηση Βιβλίων ως προς τα έσοδα ή μη
καταχώρηση εσόδων,
δ) ανακριβή τήρηση Βιβλίων ως προς τις αγορές και
τις δαπάνες ή μη καταχώρηση αγορών και δαπανών,
ε) ανακριβή τήρηση πρόσθετων Βιβλίων ή σε μη καταχώρηση
δεδομένων που επηρεάζουν τα έσοδα ή τις
αγορές ή τις δαπάνες,
στ) τήρηση Βιβλίων κατώτερης της προβλεπόμενης
από τον Κ.Β.Σ. κατηγορίας,
ζ) ανακρίβεια απογραφής ως προς την ποσότητα ή
την αξία,
η) έκδοση αθεώρητου στοιχείου Κ.Β.Σ. μη καταχωρημένου
στα Βιβλία,
θ) μη διαφύλαξη εκδοθέντος ή ληφθέντος φορολογικού
στοιχείου,
ι) καταχώρηση στα Βιβλία ανύπαρκτων αγορών ή δαπανών,
ια) έκδοση ή σήμανση στοιχείου από μη νόμιμο φορολογικό
μηχανισμό που δεν καταχωρήθηκε στα Βιβλία,
ιβ) μη αναγραφή του είδους των αγαθών,
ιγ) μη σύνταξη Απογραφής ή Ισολογισμού,
ιδ) μη έκδοση ή έκδοση ανακριβούς στοιχείου που
προβλέπεται από τον Κ.Β.Σ. ή υπουργική απόφαση χωρίς
να προσδιορίζεται η αξία,
ιε) μη λήψη ή λήψη ανακριβούς στοιχείου που προβλέπεται
από τον Κ.Β.Σ. ή υπουργική απόφαση χωρίς
να προσδιορίζεται η αξία,
ιστ) μη έκδοση ή μη λήψη ή σε έκδοση ή λήψη ανακριβούς
στοιχείου, η οποία προκύπτει αναμφισβήτητα
από δελτίο πληροφοριών ή άλλο στοιχείο ή έγγραφο,
χωρίς να προσδιορίζεται η αξία,
ιζ) έκδοση ή λήψη εικονικού φορολογικού στοιχείου
ή νόθευση τέτοιου στοιχείου, η οποία προκύπτει αναμφισβήτητα
από δελτίο πληροφοριών ή άλλο στοιχείο ή
έγγραφο, χωρίς να προσδιορίζεται η αξία.

Άρθρο 3
Υποθέσεις που υπάγονται στις ρυθμίσεις
1. Στο πεδίο εφαρμογής των ρυθμίσεων του παρόντος
Κεφαλαίου υπάγονται οι εκκρεμείς υποθέσεις φορολογίας
εισοδήματος και λοιπών φορολογικών αντικειμένων
επιτηδευματιών, οι οποίες αφορούν διαχειριστικές περιόδους
που έκλεισαν μέχρι και τις 31.12.2009.
2. Για την υπαγωγή στις ρυθμίσεις, ως εκκρεμείς
υποθέσεις νοούνται εκείνες που μέχρι την ημερομηνία
έναρξης ισχύος του νόμου:
α) δεν έχει αρχίσει ο έλεγχος ή έχει αρχίσει και δεν
έχει περατωθεί,
β) έχει εκδοθεί φύλλο ελέγχου ή πράξη αποτελεσμάτων,
αλλά δεν έχει οριστικοποιηθεί,
γ) εκκρεμούν στα διοικητικά δικαστήρια μετά από
άσκηση εμπρόθεσμης προσφυγής ή έφεσης και δεν
έχουν συζητηθεί στο ακροατήριο του δευτεροβάθμιου
δικαστηρίου. Ως εκκρεμείς θεωρούνται και οι υποθέσεις
για τις οποίες έχει εκδοθεί οριστική απόφαση
του πρωτοβάθμιου δικαστηρίου και δεν έχει παρέλθει
η προθεσμία άσκησης έφεσης για κάποιον από τους
διαδίκους,
δ) έχουν ήδη ελεγχθεί και:
αα) έχουν εκδοθεί συμπληρωματικά φύλλα ελέγχου ή
πράξεις προσδιορισμού αποτελεσμάτων ή φόρου προστιθέμενης
αξίας (Φ.Π.Α.) ή λοιπές εν γένει τέτοιες πράξεις,
που είτε δεν έχουν οριστικοποιηθεί είτε εκκρεμούν
στα διοικητικά δικαστήρια και δεν έχουν συζητηθεί στο
ακροατήριο του δευτεροβάθμιου δικαστηρίου, ή
ββ) έχουν εκδοθεί, μέχρι την 31.8.2010, αποφάσεις επιβολής
προστίμου Κ.Β.Σ. που είτε δεν έχουν οριστικοποιηθεί
είτε εκκρεμούν στα διοικητικά δικαστήρια και
αφορούν συμπληρωματικά στοιχεία με βάση τα οποία
δεν έχει διενεργηθεί ακόμη έλεγχος στις λοιπές φορολογίες.

Άρθρο 4
Υποθέσεις που εξαιρούνται από τις ρυθμίσεις
1. Από τις υποθέσεις του προηγούμενου άρθρου εξαιρούνται:
α) οι υποθέσεις για τις οποίες δεν έχει υποβληθεί
μέχρι 31.8.2010 εμπρόθεσμη ή εκπρόθεσμη αρχική δήλωση
φόρου εισοδήματος για κάποια από τις ανέλεγκτες
χρήσεις, καθώς και οι επόμενες αυτής,
β) οι αγρότες του ειδικού καθεστώτος του άρθρου 41
του Κώδικα Φ.Π.Α. (ν. 2859/2000, ΦΕΚ 248 Α΄),
γ) οι υποθέσεις για τις οποίες έχουν υποβληθεί συμπληρωματικές
δηλώσεις σύμφωνα με τις διατάξεις της
παραγράφου 2 του άρθρου 6 του ν. 2753/1999 (ΦΕΚ 249
Α΄), με εξαίρεση τις προηγούμενες ή επόμενες χρήσεις
αυτών για τις οποίες υποβλήθηκαν οι συμπληρωματικές
δηλώσεις,
δ) από κάθε υπόθεση, η ανέλεγκτη χρήση στην οποία
τα δηλωθέντα ακαθάριστα έσοδα είναι μεγαλύτερα του
ποσού των είκοσι εκατομμυρίων (20.000.000) ευρώ ή του
αντίστοιχου ποσού σε δραχμές και όλες οι επόμενες
αυτής χρήσεις,
ε) οι υποθέσεις φορολογίας πλοίων, ακίνητης περιουσίας,
μεγάλης ακίνητης περιουσίας, μεταβίβασης ακινήτων
και κληρονομιών, δωρεών, προικών και γονικών
παροχών, ενιαίου τέλους ακινήτων, ειδικού φόρου επί
των ακινήτων, φόρου αυτόματου υπερτιμήματος και
τέλους συναλλαγής,
στ) οι υποθέσεις των επιχειρήσεων που είναι εισηγμένες
στο Χρηματιστήριο Αξιών Αθηνών,
ζ) οι υποθέσεις των επιχειρήσεων για τον έλεγχο των
οποίων έχουν συγκροτηθεί Ειδικά Συνεργεία Ελέγχου
του άρθρου 39 του ν. 1914/1990 (ΦΕΚ 178 Α΄), καθώς και
οι υποθέσεις των νομικών προσώπων της παραγράφου
2 του άρθρου 101 του Κ.Φ.Ε. (ν. 2238/1994),
η) από κάθε υπόθεση η ανέλεγκτη χρήση για την
οποία υφίσταται παράβαση Κ.Β.Σ. για έκδοση πλαστού
φορολογικού στοιχείου ή προκύπτει αναμφισβήτητα
από δελτίο πληροφοριών ή από άλλα στοιχεία ή έγγραφα
η έκδοση τέτοιου στοιχείου και όλες οι επόμενες
αυτής χρήσεις,
θ) οι υποθέσεις επιτηδευματιών φυσικών προσώπων
τα οποία, με βάση τα στοιχεία του περιουσιολογίου
έτους 2008, υπόκεινται σε φορολόγηση για την ακίνητη
περιουσία (Κεφάλαιο Δ΄του ν. 3842/2010, ΦΕΚ 58 Α΄).
2. Οι εξαιρέσεις των περιπτώσεων δ΄ και στ΄της προηγούμενης
παραγράφου δεν ισχύουν για την εφαρμογή
των διατάξεων του άρθρου 11 και της παραγράφου 6
του άρθρου 12.

Άρθρο 5
Προϋποθέσεις και αποτελέσματα υπαγωγής
των υποθέσεων στις ρυθμίσεις
1. Η κατά τις διατάξεις του παρόντος Κεφαλαίου κατάργηση
των εκκρεμών υποθέσεων φορολογίας εισοδήματος
και λοιπών φορολογικών αντικειμένων γίνεται
με τους όρους και τις προϋποθέσεις των επόμενων
παραγράφων.
2. Περαιώνεται υποχρεωτικά η πρώτη κατά σειρά ανέλεγκτη
και οι συνεχόμενες με αυτή ανέλεγκτες υποθέσεις
που υπάγονται στη ρύθμιση.
3. Επιτρέπεται η περαίωση ορισμένων, μόνο, από τις
ανέλεγκτες υποθέσεις που υπάγονται στη ρύθμιση, με
την επιφύλαξη των διατάξεων της προηγούμενης παραγράφου.
4. Με την περαίωση των ανέλεγκτων υποθέσεων φόρου
εισοδήματος και λοιπών φορολογικών αντικειμένων
μπορεί να περαιώνονται τα εκκρεμή προσωρινά φύλλα
ελέγχου ή πράξεις, καθώς και οι εκκρεμείς αποφάσεις
επιβολής προστίμου που αφορούν τις υποθέσεις αυτές,
σύμφωνα με τα οριζόμενα στα άρθρα 6, 7 και 8.
5. Ο επιτηδευματίας, για την περαίωση των ανέλεγκτων
υποθέσεών του, αποδέχεται την καταβολή της
συνολικής οφειλής που προκύπτει από το Εκκαθαριστικό
Σημείωμα του άρθρου 9, χωρίς να συμψηφίζεται ή να
εκπίπτεται ο φόρος που βεβαιώθηκε με βάση τις οικείες
δηλώσεις που υποβλήθηκαν.
6. Για τις ελεγμένες υποθέσεις που υπάγονται στις
ρυθμίσεις του παρόντος Κεφαλαίου, η περαίωση διενεργείται
για καθεμία εκκρεμή καταλογιστική πράξη
ξεχωριστά και για όποια καταλογιστική πράξη επιθυμεί
ο φορολογούμενος, ανεξαρτήτως φορολογικού αντικειμένου
και διαχειριστικής περιόδου που αυτή αφορά.
7. Τα χρηματικά ποσά που καταβάλλονται στο Δημόσιο,
κατ’ εφαρμογή των ρυθμίσεων του παρόντος
Κεφαλαίου, δεν αναζητούνται, ούτε συμψηφίζονται, με
την επιφύλαξη των διατάξεων της παραγράφου 4 του
άρθρου 9.

Άρθρο 6
Περαίωση ανέλεγκτων υποθέσεων
φορολογίας εισοδήματος
1. Η περαίωση καθεμιάς ανέλεγκτης υπόθεσης φορολογίας
εισοδήματος πραγματοποιείται με την καταβολή
φόρου επιπλέον εκείνου που τυχόν βεβαιώθηκε με βάση
τη δήλωση φορολογίας εισοδήματος που υποβλήθηκε.
2. Για τον υπολογισμό του φόρου τα δηλωθέντα ακαθάριστα
έσοδα πολλαπλασιάζονται με συντελεστή δύο
τοις εκατό (2%) για όλα τα επαγγέλματα, με εξαίρεση
αυτά που αφορούν δραστηριότητες με Κωδικούς Αριθμούς
Δραστηριότητας (Κ.Α.Δ.), οι οποίοι αντιστοιχούν
στους παρακάτω Κωδικούς Αριθμούς των Μοναδικών
Συντελεστών Καθαρού Κέρδους, για τα οποία τα δηλωθέντα
ακαθάριστα έσοδα πολλαπλασιάζονται ως
εξής:
α) με συντελεστή επτά τοις χιλίοις (7‰):
Κ.Α. 4214: έμπορος (πρατήριο) βενζίνης και πετρελαίου
Κ.Α. 4214 α: έμπορος (πρατήριο) πετρελαίου θέρμανσης
(εκτός του Κ.Α. 4235)
Κ.Α. 5402: πρατήριο χονδρικής πωλήσεως προϊόντων
καπνοβιομηχανίας
Κ.Α. 5402: έμπορος προϊόντων καπνοβιομηχανίας χονδρικώς,
β) με συντελεστή δώδεκα τοις χιλίοις (12‰):
Κ.Α. 4235: έμπορος πετρελαίου θέρμανσης (διανομή
κατ’ οίκον)
Κ.Α. 4235: έμπορος − μεταπωλητής πετρελαίου θέρμανσης
(εκτός του Κ.Α. 4214 α),
γ) με συντελεστή ένα τοις εκατό (1%):
Κ.Α. 8301: πρακτορείο τουρισμού και ταξιδίων (προμήθεια
από πωλήσεις εισιτηρίων)
Κ.Α. 8301 α: πρακτορείο τουρισμού και ταξιδίων (προμήθειες
από πώληση αεροπορικών εισιτηρίων μέσω τρίτων
ή προς ναυτιλιακές επιχειρήσεις)
Κ.Α. 8302: πρακτορείο τουρισμού και ταξιδίων (έσοδα
από οργάνωση τουρισμού εσωτερικού ή εξωτερικού)
Κ.Α. 8303: πρακτορείο τουρισμού και ταξιδίων (προμήθειες
από οργανωμένο τουρισμό από το εξωτερικό).
3. Το ποσό που προκύπτει σύμφωνα με την προηγούμενη
παράγραφο πολλαπλασιάζεται με συντελεστή
προοδευτικότητας ανάλογα με τα δηλωθέντα ακαθάριστα
έσοδα ως εξής:
Ακαθάριστα έσοδα
Συντελεστής
προοδευτικότητας
έως και 150.000 ευρώ 1
Από 150.001 ευρώ έως και 300.000 ευρώ 1,05
Από 300.001 ευρώ έως και 600.000 ευρώ 1,10
Από 600.001 ευρώ έως και 1.200.000 ευρώ 1,15
Από 1.200.001 ευρώ έως και 3.000.000 ευρώ 1,20
Από 3.000.001 ευρώ έως και 6.000.000 ευρώ 1,25
Από 6.000.001 ευρώ και άνω 1,30
4. Στο τελικό ποσό που προκύπτει από τους ως άνω
υπολογισμούς επιβάλλεται φόρος με συντελεστή είκοσι
τοις εκατό (20%), εκτός από τις Α.Ε. και Ε.Π.Ε. για τις
οποίες επιβάλλεται φόρος με συντελεστή είκοσι πέντε
τοις εκατό (25%).
5. Το ποσό του φόρου της προηγούμενης παραγράφου
προσαυξάνεται αν υπάρχουν παραβάσεις ή επιβαρυντικά
στοιχεία της παραγράφου 4 του άρθρου 2 ως εξής:
α) Για παραβάσεις των περιπτώσεων α΄ έως και ιγ΄,
κατά είκοσι τοις εκατό (20%).
β) Για παραβάσεις των περιπτώσεων ιδ΄ και ιε΄, κατά
σαράντα τοις εκατό (40%).
γ) Για την περίπτωση ιστ΄, κατά σαράντα τοις εκατό
(40%).
δ) Για την περίπτωση ιζ΄, κατά εξήντα τοις εκατό
(60%).
6. Αν υπάρχει αποκρυβείσα φορολογητέα ύλη, για
τον υπολογισμό του ποσού του φόρου, το ποσό της
αποκρυβείσας φορολογητέας ύλης πολλαπλασιάζεται
με συντελεστή δεκαπέντε τοις εκατό (15%), το ποσό
που προκύπτει προστίθεται στο ποσό που προκύπτει
από τον πολλαπλασιασμό των δηλωθέντων ακαθάριστων
εσόδων με το συντελεστή της παραγράφου 2,
περαιτέρω το άθροισμα που προκύπτει πολλαπλασιάζεται
με τον οικείο συντελεστή προοδευτικότητας της
παραγράφου 3, με την επιφύλαξη όσων ορίζονται στην
παράγραφο 8 και επί του γινομένου επιβάλλεται φόρος
με τον οικείο συντελεστή της παραγράφου 4. Ο φόρος
που προκύπτει προσαυξάνεται ως εξής:
α) Αν υπάρχει αποκρυβείσα φορολογητέα ύλη των
περιπτώσεων α΄, β΄και γ΄της παραγράφου 3 του άρθρου
2, κατά σαράντα τοις εκατό (40%).
β) Αν υπάρχει αποκρυβείσα φορολογητέα ύλη της
περίπτωσης δ΄ της παραγράφου 3 του άρθρου 2, κατά
εξήντα τοις εκατό (60%).
7. Για την εφαρμογή της προηγούμενης παραγράφου
καθώς και της παραγράφου 5 περιπτώσεις α΄και β΄, λαμβάνονται
υπόψη οι παραβάσεις του Κ.Β.Σ. οι οποίες:
α) έχουν οριστικοποιηθεί ή
β) εκκρεμούν για διοικητική επίλυση της διαφοράς
στη Δ.Ο.Υ. ή άλλη ελεγκτική αρχή ή για εκδίκαση στα
διοικητικά δικαστήρια.
8. Αν υπάρχει αποκρυβείσα φορολογητέα ύλη η
οποία αφορά απόκρυψη εσόδων, το ποσό της απόκρυψης
προστίθεται στα δηλωθέντα ακαθάριστα έσοδα
προκειμένου να προσδιορισθεί ο οικείος συντελεστής
προοδευτικότητας και να εφαρμοστούν τα οριζόμενα
στην παράγραφο 6.
9. Αν υπάρχει αποκρυβείσα φορολογητέα ύλη και
παραβάσεις Κ.Β.Σ. ή λοιπά επιβαρυντικά στοιχεία που
επαυξάνουν το φόρο, για την προσαύξηση του φόρου
ισχύουν τα μεγαλύτερα ποσοστά προσαύξησης κατά
τα οριζόμενα στις παραγράφους 5 και 6, ανάλογα με
την περίπτωση.
10. Αν για κάποια από τις ανέλεγκτες χρήσεις δεν έχει
υποβληθεί εκκαθαριστική δήλωση Φ.Π.Α., το ποσό του
φόρου που προκύπτει κατά τις προηγούμενες παραγράφους,
ανάλογα με την περίπτωση, προσαυξάνεται
κατά δέκα τοις εκατό (10%). Το ποσό που προκύπτει από
την προσαύξηση αυτή δεν μπορεί να είναι κατώτερο
από διακόσια (200) ευρώ και προστίθεται στο φόρο
που προκύπτει κατά τις προηγούμενες παραγράφους ή
στο ελάχιστο ποσό φόρου όπως ορίζεται στην επόμενη
παράγραφο.
11. Αν από τον υπολογισμό του φόρου κατά τις προηγούμενες
παραγράφους δεν προκύπτει φόρος ή προκύπτει:
α) Ποσό μικρότερο από τριακόσια (300) ευρώ, προκειμένου
για μη υπόχρεο ή επιτηδευματία που δεν τήρησε
Βιβλία ή τήρησε Βιβλία πρώτης κατηγορίας του
Κ.Β.Σ., το ποσό του φόρου ορίζεται στα τριακόσια (300)
ευρώ.
β) Ποσό μικρότερο από πεντακόσια (500) ευρώ, προκειμένου
για επιτηδευματία που τήρησε Βιβλία δεύτερης
κατηγορίας του Κ.Β.Σ., το ποσό του φόρου ορίζεται στα
πεντακόσια (500) ευρώ. Εφόσον πρόκειται για ελεύθερους
επαγγελματίες τα αντίστοιχα ποσά φόρου ορίζονται
σε επτακόσια (700) ευρώ.
γ) Ποσό μικρότερο από επτακόσια (700) ευρώ, προκειμένου
για επιτηδευματία που τήρησε Βιβλία τρίτης
κατηγορίας του Κ.Β.Σ., το ποσό του φόρου ορίζεται στα
επτακόσια (700) ευρώ. Εφόσον πρόκειται για ελεύθερους
επαγγελματίες τα αντίστοιχα ποσά φόρου ορίζονται
σε χίλια (1.000) ευρώ.
12. Ζημιά που προκύπτει από τη δήλωση φορολογίας
εισοδήματος της τελευταίας περαιούμενης χρήσης δεν
μεταφέρεται για συμψηφισμό με τα θετικά εισοδήματα
των επόμενων χρήσεων σύμφωνα με τις ισχύουσες διατάξεις,
εφόσον η χρήση αυτή ή κάποια από τις τέσσερις
(4) προηγούμενες χρήσεις βαρύνεται με παράβαση Κ.Β.Σ.
ή άλλο επιβαρυντικό στοιχείο που επαυξάνει το φόρο
ή με αποκρυβείσα φορολογητέα ύλη.
13. Προσωρινό φύλλο ελέγχου ή προσωρινή πράξη
προσδιορισμού του φόρου που εκκρεμεί στη Δ.Ο.Υ. ή
άλλη ελεγκτική αρχή ή ενώπιον των διοικητικών δικαστηρίων
κατά τα οριζόμενα στο άρθρο 3 παράγραφος
2 περ. γ΄, και αφορά τις περαιούμενες ανέλεγκτες
υποθέσεις, περαιώνεται με ανάλογη εφαρμογή όσων
ορίζονται στο άρθρο 11.

Άρθρο 7
Περαίωση ανέλεγκτων υποθέσεων λοιπών
φορολογικών αντικειμένων
1. Η περαίωση καθεμιάς ανέλεγκτης υπόθεσης φορολογίας
εισοδήματος συνεπάγεται αυτοδίκαια και την
περαίωση ως ειλικρινών των ανέλεγκτων υποθέσεων
των λοιπών φορολογικών αντικειμένων, με την επιφύλαξη
των οριζόμενων στις επόμενες παραγράφους.
2. Για την περαίωση κάθε ανέλεγκτης υπόθεσης
Φ.Π.Α.:
α) Αν για κάποια από τις ανέλεγκτες χρήσεις υπάρχει
αποκρυβείσα φορολογητέα ύλη, επί του ποσού της
αποκρυβείσας φορολογητέας ύλης υπολογίζεται Φ.Π.Α.
με συντελεστή δεκαπέντε τοις εκατό (15%) και το προκύπτον
ποσό προσαυξάνεται κατά τριάντα τοις εκατό
(30%).
β) Αν για κάποια από τις ανέλεγκτες χρήσεις προκύπτει
αναμφισβήτητα η λήψη πλαστού φορολογικού
στοιχείου από δελτίο πληροφοριών ή άλλο στοιχείο ή
έγγραφο, επί του ποσού της καθαρής αξίας του πλαστού
στοιχείου υπολογίζεται Φ.Π.Α. με συντελεστή δεκαπέντε
τοις εκατό (15%).
γ) Το πιστωτικό υπόλοιπο που προκύπτει από την
εκκαθαριστική δήλωση Φ.Π.Α. της τελευταίας περαιούμενης
χρήσης, το οποίο έχει μεταφερθεί στην επόμενη
ανέλεγκτη χρήση, συνεχίζει να υπόκειται σε προσωρινό
έλεγχο ως προς τις φορολογικές ή διαχειριστικές περιόδους
στις οποίες γεννήθηκε ή από τις οποίες προέρχεται,
εφόσον υπερβαίνει το ποσό των πέντε χιλιάδων
(5.000) ευρώ και δεν συντρέχει περίπτωση εφαρμογής
της επόμενης περίπτωσης δ΄.
δ) Το πιστωτικό υπόλοιπο που προκύπτει από την
εκκαθαριστική δήλωση Φ.Π.Α. της τελευταίας περαιούμενης
χρήσης προσαυξάνει το ποσό της οφειλής όπως
αυτή προκύπτει με βάση την περαίωση της χρήσης
αυτής, εφόσον η εν λόγω χρήση ή έστω μία από τις τέσσερις
(4) προηγούμενες χρήσεις βαρύνεται με παράβαση
Κ.Β.Σ. ή άλλο επιβαρυντικό στοιχείο που επαυξάνει το
φόρο ή με αποκρυβείσα φορολογητέα ύλη. Ειδικά στις
περιπτώσεις που το πιστωτικό υπόλοιπο που προκύπτει
δηλώθηκε προς επιστροφή, η επιστροφή δεν διενεργείται
και αν αυτή έχει ήδη διενεργηθεί κατά ένα μέρος
ή στο σύνολό της, το σχετικό ποσό αποδίδεται από
τον υπόχρεο στο Δημόσιο με έκτακτη δήλωση, χωρίς
κυρώσεις, εντός μηνός από την ημερομηνία καταβολής
του ποσού της παραγράφου 3 του άρθρου 9. Αν το
ποσό αυτό δεν αποδοθεί μέσα στην προθεσμία αυτή
εφαρμόζονται οι γενικές διατάξεις.
3. Εκκρεμείς προσωρινές καταλογιστικές πράξεις
επιβολής του φόρου, τέλους ή εισφοράς ή πράξεις
επιβολής προστίμου που εκκρεμούν στη Δ.Ο.Υ. ή άλλη
ελεγκτική αρχή ή ενώπιον των διοικητικών δικαστηρίων,
κατά τα οριζόμενα στο άρθρο 3 παράγραφος 2 περ. γ΄,
και αφορούν τις περαιούμενες ανέλεγκτες υποθέσεις,
περαιώνονται με ανάλογη εφαρμογή όσων ορίζονται
στο άρθρο 11.
4. Αν διαπιστώνεται η μη υποβολή των σχετικών δηλώσεων
ή υπάρχουν στην αρμόδια Δ.Ο.Υ. κάθε είδους
επιβαρυντικά στοιχεία, διενεργείται έλεγχος με βάση τις
κείμενες διατάξεις, με εξαίρεση τις μη υποβληθείσες εκκαθαριστικές
δηλώσεις Φ.Π.Α., για τις οποίες έχουν εφαρμογή
οι διατάξεις της παραγράφου 10 του άρθρου 6.

Άρθρο 8
Περαίωση παραβάσεων του Κ.Β.Σ.
Αποφάσεις επιβολής προστίμου του Κ.Β.Σ. που εκκρεμούν
στις Δ.Ο.Υ. ή λοιπές ελεγκτικές αρχές ή ενώπιον
των διοικητικών δικαστηρίων, κατά τα οριζόμενα
στο άρθρο 3 παράγραφος 2 περ. γ΄, και αφορούν τις
περαιούμενες ανέλεγκτες υποθέσεις, περαιώνονται με
ανάλογη εφαρμογή όσων ορίζονται στο άρθρο 11.

Άρθρο 9
Διαδικασία περαίωσης
1. Για την πραγματοποίηση της περαίωσης των ανέλεγκτων
υποθέσεων η Γενική Γραμματεία Πληροφοριακών
Συστημάτων (Γ.Γ.Π.Σ.) του Υπουργείου Οικονομικών
εκδίδει Εκκαθαριστικό Σημείωμα για τις ανέλεγκτες
υποθέσεις που υπάγονται στις ρυθμίσεις του παρόντος
Κεφαλαίου, με βάση τα δεδομένα που είναι καταχωρημένα
στα κεντρικά υπολογιστικά συστήματά της κατά
την ημερομηνία που ορίζεται στην υπουργική απόφαση
που εκδίδεται κατ’ εξουσιοδότηση του άρθρου 13. Το
Εκκαθαριστικό Σημείωμα για καθεμία υπόθεση περιέχει
τουλάχιστον τα εξής στοιχεία:
α) την αρμόδια για την κατά οικονομικό έτος Δ.Ο.Υ.
φορολογίας εισοδήματος του επιτηδευματία και τον
κωδικό αυτής,
β) τα ανέλεγκτα οικονομικά έτη,
γ) τη νομική μορφή του επιτηδευματία και την κατηγορία
Βιβλίων Κ.Β.Σ.,
δ) τα δηλωθέντα ακαθάριστα έσοδα,
ε) την τυχόν αποκρυβείσα φορολογητέα ύλη ή την παράβαση
του Κ.Β.Σ. ή το δελτίο πληροφοριών ή τα λοιπά
επιβαρυντικά στοιχεία ή έγγραφα, κατά τα οριζόμενα
στις παραγράφους 3 και 4 του άρθρου 2,
στ) το συντελεστή του φόρου περαίωσης,
ζ) το ποσό του φόρου περαίωσης κατά τα οριζόμενα
στο άρθρο 6,
η) το ποσό του Φ.Π.Α. που προκύπτει κατά τα οριζόμενα
στο άρθρο 7,
θ) το σύνολο της οφειλής κατά οικονομικό έτος και
το ποσό της συνολικής οφειλής,
ι) το ποσό της οφειλής που πρέπει να καταβληθεί
σύμφωνα με την παράγραφο 3 για να γίνει αποδεκτό
το Εκκαθαριστικό Σημείωμα και να υπαχθεί η υπόθεση
στις ρυθμίσεις του παρόντος Κεφαλαίου.
2. Το Εκκαθαριστικό Σημείωμα αποστέλλεται ταχυδρομικά
από τη Γ.Γ.Π.Σ. στον επιτηδευματία που αφορά,
με ενημέρωση της αρμόδιας για τη φορολογία εισοδήματος
Δ.Ο.Υ..
3. Ο επιτηδευματίας που επιθυμεί να ρυθμιστούν οι
ανέλεγκτες υποθέσεις του σύμφωνα με τις διατάξεις
του παρόντος Κεφαλαίου, υποχρεούται να καταβάλλει
το είκοσι τοις εκατό (20%) του ποσού της συνολικής
οφειλής που αναγράφεται στο Εκκαθαριστικό Σημείωμα,
το οποίο δεν μπορεί να είναι κατώτερο από πεντακόσια
(500) ευρώ, εκτός αν το ποσό της συνολικής οφειλής
είναι κατώτερο από το ποσό αυτό. Η καταβολή από
τον επιτηδευματία του αναφερόμενου στο προηγούμενο
εδάφιο ποσού συνεπάγεται την ανεπιφύλακτη και
αμετάκλητη αποδοχή του περιεχομένου του Εκκαθαριστικού
Σημειώματος, καθώς και των όρων και των
προϋποθέσεων που ορίζονται με τις διατάξεις του παρόντος
Κεφαλαίου για την περαίωση των ανέλεγκτων
υποθέσεων, η οποία και επέρχεται με την εξόφληση της
συνολικής οφειλής που αναγράφεται στο Εκκαθαριστικό
Σημείωμα. Η κατά το πρώτο εδάφιο καταβολή δεν μπορεί
να γίνει μετά την ημερομηνία που καθορίζεται με την
υπουργική απόφαση που εκδίδεται κατ’ εξουσιοδότηση
του άρθρου 13. Μετά την παρέλευση της ημερομηνίας
αυτής δεν επιτρέπεται η υπαγωγή φορολογικών υποθέσεων
στις ρυθμίσεις του παρόντος Κεφαλαίου.
4. Αν μετά την κατά τα ανωτέρω αποδοχή του Εκκαθαριστικού
Σημειώματος περιέλθουν σε γνώση του
προϊσταμένου της αρμόδιας Δ.Ο.Υ. συμπληρωματικά
στοιχεία σύμφωνα με τις διατάξεις της παραγράφου 2
του άρθρου 68 του Κ.Φ.Ε. και της παραγράφου 3 του
άρθρου 49 του Κώδικα Φ.Π.Α., εκδίδεται βάσει αυτών
συμπληρωματικό Εκκαθαριστικό Σημείωμα κατά τις διατάξεις
του παρόντος Κεφαλαίου, συμψηφιζομένου του
ποσού που καταβλήθηκε με την αποδοχή του αρχικού
Εκκαθαριστικού Σημειώματος. Τα οριζόμενα στο προηγούμενο
εδάφιο ισχύουν και για κάθε είδους στοιχεία
που υφίστανται ήδη στις αρμόδιες Δ.Ο.Υ. και λοιπές
ελεγκτικές αρχές κατά την ημερομηνία που ορίζεται
με την υπουργική απόφαση του άρθρου 13 αλλά δεν
ήταν διαθέσιμα στη Γ.Γ.Π.Σ. κατά την ίδια ημερομηνία
και δεν λήφθηκαν υπόψη κατά την έκδοση των Εκκαθαριστικών
Σημειωμάτων, καθώς επίσης και για τα
αποτελέσματα της επεξεργασίας και των ελέγχων που
αφορούν βιβλία και στοιχεία που είχαν κατασχεθεί ή
παραληφθεί, ανάλογα με την περίπτωση, κατά την ίδια
ως άνω ημερομηνία, αλλά δεν είχαν ελεγχθεί.

Άρθρο 10
Τρόπος καταβολής των φόρων
1. Τα υπόλοιπα ποσά φόρου εισοδήματος και φόρου
προστιθέμενης αξίας που περιλαμβάνονται στο Ειδικό
Εκκαθαριστικό Σημείωμα και αφορούν τις ρυθμιζόμενες
ανέλεγκτες υποθέσεις του επιτηδευματία, καταβάλλονται
ως ακολούθως:
α) Όταν το ποσό της αρχικής συνολικής οφειλής είναι
μέχρι πέντε χιλιάδες (5.000) ευρώ, σε έξι (6), κατ’
ανώτατο όριο, ίσες μηνιαίες δόσεις και χωρίς το ποσό
της κάθε δόσης να υπολείπεται των πεντακοσίων (500)
ευρώ, με εξαίρεση την τελευταία δόση.
β) Όταν το ποσό της αρχικής συνολικής οφειλής είναι
πάνω από πέντε χιλιάδες (5.000) ευρώ και μέχρι δέκα
χιλιάδες (10.000) ευρώ, σε οκτώ (8) ίσες μηνιαίες δόσεις,
με εξαίρεση την τελευταία δόση.
γ) Όταν το ποσό της αρχικής συνολικής οφειλής είναι
πάνω από δέκα χιλιάδες (10.000) ευρώ και μέχρι δεκαπέντε
χιλιάδες (15.000) ευρώ, σε δώδεκα (12) ίσες μηνιαίες
δόσεις, με εξαίρεση την τελευταία δόση.
δ) Όταν το ποσό της αρχικής συνολικής οφειλής είναι
πάνω από δεκαπέντε χιλιάδες (15.000) ευρώ και μέχρι
είκοσι χιλιάδες (20.000) ευρώ, σε δεκαοκτώ (18) ίσες
μηνιαίες δόσεις.
ε) Όταν το ποσό της αρχικής συνολικής οφειλής είναι
πάνω από είκοσι χιλιάδες (20.000) ευρώ, σε είκοσι
τέσσερις (24) ίσες μηνιαίες δόσεις.
2. Η πρώτη δόση καταβάλλεται μέχρι την τελευταία
εργάσιμη ημέρα του επόμενου μήνα από εκείνον εντός
του οποίου το Εκκαθαριστικό Σημείωμα έγινε αποδεκτό
και οι υπόλοιπες μέχρι την τελευταία εργάσιμη ημέρα
των αντίστοιχων επόμενων μηνών, χωρίς να απαιτείται
σχετική ειδοποίηση του υπόχρεου.
3. Σε περίπτωση που ολόκληρο το οφειλόμενο κατά
την παράγραφο 1 ποσό καταβληθεί μέσα στην προθεσμία
καταβολής της πρώτης δόσης, παρέχεται έκπτωση
ποσοστού δέκα τοις εκατό (10%) επί του ποσού
αυτού.

Άρθρο 11
Περαίωση εκκρεμών ελεγμένων υποθέσεων
1. Εκκρεμείς ελεγμένες υποθέσεις οι οποίες δεν έχουν
συζητηθεί στο Διοικητικό Πρωτοδικείο, καθώς και εκείνες
για τις οποίες τα φύλλα ελέγχου ή οι πράξεις προσδιορισμού
του φόρου ή οι αποφάσεις επιβολής προστίμου
ακυρώθηκαν για τυπικούς λόγους, περαιώνονται με
διαγραφή των πρόσθετων φόρων και τον περιορισμό
στο 1/5 των κάθε είδους προστίμων.
2. Εκκρεμείς ελεγμένες υποθέσεις για τις οποίες έγινε
δεκτή εν όλω ή εν μέρει η προσφυγή, περαιώνονται με
διαγραφή των πρόσθετων φόρων και μείωση του κύριου
φόρου στο είκοσι πέντε τοις εκατό (25%) και προκειμένου
περί προστίμου, με περιορισμό αυτού στο 1/10.
Η διαγραφή και η μείωση διενεργείται στο μέρος του
κυρίου φόρου, των πρόσθετων φόρων και του προστίμου
για το οποίο έγινε δεκτή η προσφυγή.
3. Εκκρεμείς ελεγμένες υποθέσεις για τις οποίες με
βάση την πρωτόδικη απόφαση απορρίπτεται εν όλω
ή εν μέρει η προσφυγή, περαιώνονται με μείωση του
πρόσθετου φόρου στο είκοσι τοις εκατό (20%) και του
προστίμου στο 1/4. Η μείωση διενεργείται στο μέρος
των πρόσθετων φόρων και του προστίμου για το οποίο
απορρίφθηκε η προσφυγή.
4. Τα οριζόμενα στις ως άνω παραγράφους 1, 2 και
3 ισχύουν ανάλογα και για τις υποθέσεις της υποπερίπτωσης
αα΄ της περίπτωσης δ΄ της παραγράφου 2
του άρθρου 3.
5. Οι υποθέσεις της υποπερίπτωσης ββ΄ της περίπτωσης
δ΄ της παραγράφου 2 του άρθρου 3 περαιώνονται
με τον περιορισμό στο εξήντα τοις εκατό (60%) του
επιβληθέντος προστίμου Κ.Β.Σ., εξαντλούμενης κάθε
περαιτέρω φορολογικής υποχρέωσης για τις υποθέσεις
αυτές ως προς τα συμπληρωματικά στοιχεία που αφορά
το εν λόγω πρόστιμο.
6. Η περαίωση κατά τις προηγούμενες παραγράφους
επέρχεται εφόσον μέσα στην προθεσμία που ορίζεται
με την υπουργική απόφαση που εκδίδεται κατ’ εξουσιοδότηση
του άρθρου 13 επέλθει επίλυση της διαφοράς
για κάθε εκκρεμή καταλογιστική πράξη, στο πλαίσιο
σχετικού διοικητικού ή δικαστικού συμβιβασμού, ανάλογα
με την περίπτωση, μετά από σχετική αίτηση του
υπόχρεου. Εφόσον πρόκειται για υπαγόμενες υποθέσεις
που εκκρεμούν ενώπιον των διοικητικών δικαστηρίων,
μαζί με την αίτηση προσκομίζεται και βεβαίωση από
το αρμόδιο δικαστήριο ότι η υπόθεση δεν έχει ακόμη
συζητηθεί.
7. Τα ποσά που προκύπτουν από την εφαρμογή του
παρόντος άρθρου βεβαιώνονται από τον προϊστάμενο
της ελεγκτικής αρχής που εξέδωσε την οικεία καταλογιστική
πράξη στο όνομα του υπόχρεου, με τη σύνταξη
σχετικών χρηματικών καταλόγων. Ως προς τη σύνταξη
των καταλόγων και τα λοιπά εν γένει θέματα έχουν
εφαρμογή οι κείμενες διατάξεις.
8. Με την επίλυση των διαφορών που προκύπτουν ανά
εκκρεμή καταλογιστική πράξη στο πλαίσιο της εφαρμογής
του παρόντος άρθρου ή το αργότερο εντός δύο (2)
εργάσιμων για τις Δ.Ο.Υ. ημερών από την ημερομηνία
επίλυσης, καταβάλλεται το είκοσι τοις εκατό (20%) της
βάσει συμβιβασμού οφειλής το οποίο δεν μπορεί να
είναι κατώτερο από πεντακόσια (500) ευρώ εκτός αν
το σύνολο της βάσει συμβιβασμού οφειλής είναι μικρότερο,
και το υπόλοιπο οφειλόμενο βάσει συμβιβασμού
ποσό από την ίδια καταλογιστική πράξη καταβάλλεται
σε δόσεις σύμφωνα με τα οριζόμενα στο άρθρο 10. Οι
διατάξεις του τρίτου και τέταρτου εδαφίου της παραγράφου
2 του άρθρου 24 του ν. 2523/1997 (ΦΕΚ 179 Α΄),
ισχύουν ανάλογα και εν προκειμένω.
Σε περιπτώσεις εκκρεμών καταλογιστικών πράξεων
που περαιώνονται κατά τα ανωτέρω για τις οποίες
υπάρχει ήδη βεβαίωση ποσού για οποιονδήποτε λόγο,
αυτό συνυπολογίζεται προκειμένου να βεβαιωθεί το
βάσει συμβιβασμού ποσό. Αν το ήδη βεβαιωθέν ποσό
υπερβαίνει αυτό που προκύπτει βάσει συμβιβασμού, το
επιπλέον ήδη βεβαιωθέν ποσό δεν διαγράφεται ούτε
επιστρέφεται.

Άρθρο 12
Ρυθμίσεις για υποθέσεις που έχουν υπαχθεί
στον αυτοέλεγχο και την άρση της υποχρέωσης
διαφύλαξης βιβλίων και στοιχείων
1. Υποθέσεις που αφορούν δηλώσεις οι οποίες υπήχθησαν
στις διατάξεις των άρθρων 13 έως 17 του ν. 3296/2004
(ΦΕΚ 253 Α΄) και περιλαμβάνονται στις επιλεχθείσες
προς έλεγχο δηλώσεις σύμφωνα με τις 1105941/1845/
ΔΕ−Α/ΠΟΛ 1130/2007 (ΦΕΚ 2217 Β΄) και 1028045/1232/ΔΕΑ/ΠΟΛ
1035/2009 (ΦΕΚ 503 Β΄) Α.Υ.Ο.Ο. και για τις οποίες
κατά την ημερομηνία έναρξης ισχύος του παρόντος
δεν έχει αρχίσει ο έλεγχος ή έχει αρχίσει και δεν έχει
περατωθεί, υπάγονται στις διατάξεις του παρόντος Κεφαλαίου
περί ανέλεγκτων υποθέσεων, εφαρμοζόμενων
στο σύνολό τους των διατάξεων αυτών.
2. Υποθέσεις που αφορούν δηλώσεις οι οποίες υπήχθησαν
στις διατάξεις των άρθρων 13 έως 17 του ν.3296/
2004, διαχειριστικών περιόδων που έκλεισαν από 1.1.2008
έως και 31.12.2009, υπάγονται στις διατάξεις του παρόντος
Κεφαλαίου περί ανέλεγκτων υποθέσεων, υπολογιζόμενου
στο οικείο Εκκαθαριστικό Σημείωμα ποσού
φόρου εισοδήματος ίσου με το 1/2 του ελάχιστου ποσού
της παραγράφου 11 του άρθρου 6.
3. Εφόσον υφίστανται υποθέσεις των προηγούμενων
παραγράφων, καθώς και λοιπές ανέλεγκτες υποθέσεις
του ίδιου επιτηδευματία, υπαγόμενες στη ρύθμιση του
παρόντος Κεφαλαίου, οι διατάξεις των παραγράφων 2
και 3 του άρθρου 5 εφαρμόζονται για το σύνολο των
πιο πάνω υποθέσεων.
4. Οι δηλώσεις που αφορούν υποθέσεις της παραγράφου
2 οι οποίες θα περαιωθούν σύμφωνα με τα
ανωτέρω, εξαιρούνται της επιλογής προς έλεγχο βάσει
δείγματος με υπουργική απόφαση, σύμφωνα με τις διατάξεις
της παραγράφου 7 του άρθρου 17 του ν. 3296/
2004, όπως η παράγραφος αυτή ίσχυε πριν αναριθμηθεί
και αντικατασταθεί με τις διατάξεις του άρθρου 79 του
ν. 3842/2010.
5. Αν περαιωθούν όλες οι υπαγόμενες ανέλεγκτες
χρήσεις και οι χρήσεις που αφορούν υποθέσεις των
παραγράφων 1 και 2, καθώς και όλα τα εκκρεμή προσωρινά
φύλλα ελέγχου ή οι πράξεις ή οι αποφάσεις
επιβολής προστίμου και εξοφληθεί η συνολική οφειλή
που προκύπτει βάση του Εκκαθαριστικού Σημειώματος
και των οικείων πρακτικών συμβιβασμού, αντίστοιχα,
αίρεται η υποχρέωση διαφύλαξης των βιβλίων και στοιχείων
κατά το άρθρο 21 του Κ.Β.Σ. όσον αφορά τις
περαιωθείσες χρήσεις μέχρι και τη χρήση 2005, από
την ημερομηνία εξόφλησης του συνόλου των σχετικών
ποσών. Οι διατάξεις του προηγούμενου εδαφίου ισχύουν
και για υποθέσεις που έχουν ελεγχθεί με τακτικό
έλεγχο ή έχουν περαιωθεί με οποιαδήποτε ρύθμιση,
και εφόσον έχει εξοφληθεί ή θα εξοφληθεί το σύνολο
της οφειλής. Οι διατάξεις της παραγράφου αυτής δεν
ισχύουν για υποθέσεις για τις οποίες έχει υποβληθεί
και εκκρεμεί κατά την έναρξη ισχύος του νόμου δήλωση
φόρου κληρονομιών, δωρεών, γονικών παροχών και
έχουν δηλωθεί περιουσιακά στοιχεία του άρθρου 12 του
ν. 2961/2001 (ΦΕΚ 266 Α΄), καθώς και για υποθέσεις για
τις οποίες έχουν εφαρμογή οι διατάξεις του άρθρου
13 του Κ.Φ.Ε..
6. Επιτηδευματίας, φυσικό ή νομικό πρόσωπο, που έχει
λάβει μη νόμιμα φορολογικά στοιχεία ή έχει εκδώσει
τέτοια στοιχεία, κατά το άρθρο 19 του ν. 2523/1997 (ΦΕΚ
179 Α΄), με εξαίρεση τους εκδότες πλαστών φορολογικών
στοιχείων, και δεν έχει εκδοθεί απόφαση επιβολής
προστίμου ούτε βρίσκεται σε διαδικασία ελέγχου μέχρι
την έναρξη ισχύος του παρόντος νόμου, μπορεί να υποβάλλει
στην αρμόδια για τη φορολογία εισοδήματος
Δ.Ο.Υ., ειδικό σημείωμα δήλωσης των τιμολογίων ή εν
γένει των φορολογικών αυτών στοιχείων και να δηλώσει
τον αριθμό, την ημερομηνία έκδοσης και την αξία
καθενός από αυτά, καθώς και τη συνολική αξία.
Επί της συνολικής αξίας, προ Φ.Π.Α., υπολογίζεται φόρος
εισοδήματος ίσος με το πενήντα πέντε τοις εκατό
(55%) αν πρόκειται για Α.Ε. ή Ε.Π.Ε. και σαράντα τοις
εκατό (40%) σε κάθε άλλη περίπτωση.
Το ειδικό σημείωμα υποβάλλεται μέχρι την ημερομηνία
που ορίζεται με την υπουργική απόφαση του άρθρου 13.
Με την υποβολή του καταβάλλεται το είκοσι τοις
εκατό (20%) του προκύπτοντος φόρου και το υπόλοιπο
ποσό βεβαιώνεται σε 12 ίσες μηνιαίες δόσεις η καθεμία
εκ των οποίων δεν μπορεί να είναι κατώτερη των πεντακοσίων
(500) ευρώ, εκτός της τελευταίας.
Εφόσον εξοφληθεί ο φόρος εισοδήματος της παραγράφου
αυτής δεν επιβάλλεται διοικητική κύρωση είτε
αφορά σε πρόσθετους φόρους είτε σε πρόστιμο του
Κ.Β.Σ., είτε σε θέματα κύρους των βιβλίων, αποκλειστικά
και μόνο για τα δηλωθέντα μη νόμιμα φορολογικά
στοιχεία και εφαρμόζεται για τα στοιχεία αυτά το
πρώτο εδάφιο της παραγράφου 2 του άρθρου 24 του
ν. 2523/1997.
7. Η προθεσμία παραγραφής που λήγει στις 31.12.2010
ημερομηνία μετά την οποία παραγράφεται το δικαίωμα
του Δημοσίου για κοινοποίηση φύλλων ελέγχου ή
πράξεων επιβολής φόρων, τελών και εισφορών, παρατείνεται
μέχρι 31.12.2011. Η διάταξη του προηγούμενου
εδαφίου δεν ισχύει για υποθέσεις φορολογίας κληρονομιών,
δωρεών, γονικών παροχών, προικών, κερδών
από λαχεία, μεταβίβασης ακινήτων και φόρου μεγάλης
ακίνητης περιουσίας (Φ.Μ.Α.Π.).

Άρθρο 13
Διαδικασία βεβαίωσης οφειλών και τρόπος
καταβολής τους
Με απόφαση του Υπουργού Οικονομικών καθορίζονται:
α) Οι υπηρεσίες, τα πιστωτικά ιδρύματα ή άλλοι φορείς
στα οποία διενεργείται η καταβολή του ποσού
της παραγράφου 3 του άρθρου 9 και η καταβολή των
δόσεων της οφειλής.
β) Το περιεχόμενο, ο χρόνος, ο τρόπος και η διαδικασία
έκδοσης Εκκαθαριστικού ή Συμπληρωματικού
Εκκαθαριστικού Σημειώματος των παραγράφων 1 και 4
του άρθρου 9, καθώς και οι συνέπειες και οι διαδικασίες
που ακολουθούνται σε περίπτωση μη αποδοχής του
από τον επιτηδευματία.
γ) Ο ειδικότερος τρόπος βεβαίωσης των οφειλών στις
αρμόδιες Δ.Ο.Υ. και τα παραστατικά που θεωρούνται
ως αποδεικτικά είσπραξης για τις ανάγκες εφαρμογής
των διατάξεων του Κεφαλαίου αυτού.
δ) Ο ειδικότερος τρόπος, ο χρόνος και η κατανομή
των καταβαλλόμενων εσόδων στους κωδικούς του προϋπολογισμού.
ε) Ο ειδικότερος τρόπος πίστωσης των καταβαλλόμενων
εσόδων.
στ) Οι συνέπειες της εκπρόθεσμης καταβολής μιας ή
περισσότερων δόσεων για την περαίωση των υποθέσεων
του παρόντος Κεφαλαίου.
ζ) Ο τρόπος, ο χρόνος και η διαδικασία σύνταξης και
υποβολής στην αρμόδια Δ.Ο.Υ. από τον επιτηδευματία
του Εκκαθαριστικού Σημειώματος στην περίπτωση μη
έκδοσής του από την Γ.Γ.Π.Σ..
η) Ο τρόπος, ο χρόνος και η διαδικασία διόρθωσης του
Εκκαθαριστικού Σημειώματος από την αρμόδια Δ.Ο.Υ.
προφανών σφαλμάτων του Εκκαθαριστικού Σημειώματος.
θ) Ο τρόπος, ο χρόνος και η διαδικασία αποδοχής του
Εκκαθαριστικού Σημειώματος όταν ο επιτηδευματίας
δεν επιθυμεί να περαιώσει το σύνολο των χρήσεων που
περιλαμβάνονται στο Εκκαθαριστικό Σημείωμα.
ι) Ο τρόπος, ο χρόνος, η διαδικασία και κάθε αναγκαίο
ζήτημα για την εφαρμογή των διατάξεων της παραγράφου
13 του άρθρου 6, της παραγράφου 3 του άρθρου
7 και των άρθρων 8 και 11 και,
ια) κάθε αναγκαίο ζήτημα ή διαδικασία για την εφαρμογή
των διατάξεων του Κεφαλαίου αυτού.

  ΚΕΦΑΛΑΙΟ Β΄
ΔΙΑΤΑΞΕΙΣ ΓΙΑ ΤΗ ΡΥΘΜΙΣΗ ΛΗΞΙΠΡΟΘΕΣΜΩΝ
ΟΦΕΙΛΩΝ, ΤΗΝ ΕΙΣΠΡΑΞΗ ΤΩΝ ΔΗΜΟΣΙΩΝ
ΕΣΟΔΩΝ ΚΑΙ ΤΗΝ ΑΠΟΤΕΛΕΣΜΑΤΙΚΗ ΤΙΜΩΡΙΑ
ΤΩΝ ΑΔΙΚΗΜΑΤΩΝ ΦΟΡΟΔΙΑΦΥΓΗΣ

Άρθρο 14
Ρύθμιση ληξιπρόθεσμων οφειλών
1. Τα κατά την έναρξη ισχύος του νόμου αυτού ληξιπρόθεσμα,
σύμφωνα με τις διατάξεις του Κώδικα Είσπραξης
Δημοσίων Εσόδων, χρέη προς το Δημόσιο,
καθώς και χρέη υπέρ τρίτων που εισπράττονται μέσω
των Δ.Ο.Υ., μπορεί, μετά από αίτηση του οφειλέτη η
οποία υποβάλλεται μέχρι την 29η Οκτωβρίου 2010 στην
αρμόδια Δ.Ο.Υ. ή Τελωνείο που είναι βεβαιωμένα, να
ρυθμίζονται και να καταβάλλονται ως ακολούθως:
α) Εφάπαξ, με απαλλαγή από τις προσαυξήσεις εκπρόθεσμης
καταβολής κατά ποσοστό εκατό τοις εκατό
(100%) και έκπτωση από τυχόν πρόσθετους φόρους
ή πρόσθετα τέλη που συμβεβαιώθηκαν με την κύρια
οφειλή από το έτος 2007 και μετά, κατά ποσοστό, που
διαφοροποιείται, ανάλογα με το έτος βεβαίωσης:
αα) όσα βεβαιώθηκαν εντός του 2007, κατά ποσοστό
δέκα τοις εκατό (10%),
ββ) όσα βεβαιώθηκαν εντός του 2008, κατά ποσοστό
είκοσι τοις εκατό (20%),
γγ) όσα βεβαιώθηκαν εντός του 2009, κατά ποσοστό
τριάντα τοις εκατό (30%) και,
δδ) όσα βεβαιώθηκαν εντός του 2010 κατά ποσοστό
σαράντα τοις εκατό (40%).
β) Σε δύο (2) έως τρεις (3) μηνιαίες δόσεις, με απαλλαγή
από τις προσαυξήσεις εκπρόθεσμης καταβολής
κατά ποσοστό ενενήντα πέντε τοις εκατό (95%) και με
ελάχιστο ποσό μηνιαίας δόσης τριακόσια (300) ευρώ.
γ) Σε τέσσερις (4) έως δώδεκα (12) μηνιαίες δόσεις
με απαλλαγή ποσοστού ενενήντα τοις εκατό (90%) των
προσαυξήσεων εκπρόθεσμης καταβολής και με ελάχιστο
ποσό μηνιαίας δόσης πεντακόσια (500) ευρώ.
δ) Σε δεκατρείς (13) έως είκοσι τέσσερις (24) μηνιαίες
δόσεις με απαλλαγή ποσοστού ογδόντα τοις εκατό
(80%) των προσαυξήσεων εκπρόθεσμης καταβολής και
με ελάχιστο ποσό μηνιαίας δόσης πεντακόσια (500)
ευρώ.
ε) Σε είκοσι πέντε (25) έως τριάντα έξι (36) μηνιαίες
δόσεις με απαλλαγή ποσοστού εβδομήντα τοις εκατό
(70%) των προσαυξήσεων εκπρόθεσμης καταβολής και
με ελάχιστο ποσό μηνιαίας δόσης χίλια (1.000) ευρώ.
στ) Σε τριάντα επτά (37) έως σαράντα πέντε (45) μηνιαίες
δόσεις, με απαλλαγή ποσοστού πενήντα τοις εκατό
(50%) των προσαυξήσεων εκπρόθεσμης καταβολής και
με ελάχιστο ποσό μηνιαίας δόσης χίλια (1.000) ευρώ.
Ως προσαυξήσεις εκπρόθεσμης καταβολής για την
εφαρμογή των απαλλαγών των περιπτώσεων β΄έως και
στ΄, λογίζονται σε κάθε περίπτωση οι προσαυξήσεις
όπως έχουν διαμορφωθεί κατά την ημερομηνία καταβολής
της α΄δόσης. Οι υπόλοιπες δόσεις επιβαρύνονται
με προσαύξηση ένα τοις εκατό (1%) ανά μήνα και όπως
ειδικότερα πρόκειται να καθορισθεί σύμφωνα με την
κατ’ εξουσιοδότηση της παραγράφου 7 υπουργικής
απόφασης.
2. Η πρώτη δόση είναι καταβλητέα την ημέρα υποβολής
της αίτησης για υπαγωγή στη ρύθμιση, η δεύτερη
δόση μέχρι την τελευταία εργάσιμη ημέρα του Νοεμβρίου
2010, οι δε επόμενες δόσεις την τελευταία εργάσιμη
ημέρα των επόμενων μηνών. Εξαιρετικά οι απαλλαγές
της εφάπαξ εξόφλησης που προβλέπονται στην περίπτωση
α΄της προηγούμενης παραγράφου, δεν ισχύουν
αν η εξόφληση δεν διενεργηθεί εντός πέντε εργασίμων
ημερών από την ημερομηνία υποβολής της αίτησης.
3. Οι ευνοϊκοί όροι εξόφλησης της παραγράφου 1,
παύουν να ισχύουν αν ο οφειλέτης:
α) δεν καταβάλλει εμπρόθεσμα μία δόση της περίπτωσης
β΄ ή δύο δόσεις της περίπτωσης γ΄ ή τρεις δόσεις
των λοιπών περιπτώσεων της παραγράφου 1,
β) καθυστερήσει την καταβολή της τελευταίας δόσης
της ρύθμισής του για χρονικό διάστημα μεγαλύτερο του
ενός μηνός στην περίπτωση β΄, των δύο μηνών στην περίπτωση
γ΄ή των τριών μηνών στις λοιπές περιπτώσεις
της παραγράφου 1,
γ) δεν υποβάλει εμπρόθεσμα τις δηλώσεις φορολογίας
εισοδήματος και του φόρου προστιθέμενης αξίας,
καθ’ όλο το διάστημα της ρύθμισης καταβολής των
χρεών του και μέχρι την εξόφλησή τους,
δ) δεν είναι ενήμερος για τα χρέη του που βεβαιώνονται
από την έναρξη ισχύος του νόμου αυτού και μετά,
για χρονικό διάστημα μεγαλύτερο των δύο μηνών, ή
ε) απολέσει διευκόλυνση τμηματικής καταβολής που
του έχει χορηγηθεί για υφιστάμενα χρέη κατά την έναρξη
ισχύος του νόμου αυτού ή που θα του χορηγηθεί για
χρέη που θα βεβαιωθούν μετά την έναρξη ισχύος του
νόμου αυτού,
στ) δεν είναι ενήμερος για χρονικό διάστημα μεγαλύτερο
των δύο μηνών, για χρέη που βεβαιώθηκαν μέχρι
την έναρξη ισχύος του νόμου αυτού, τα οποία δεν ζήτησε
να υπαχθούν στις ρυθμίσεις της παραγράφου 1.
4. Αν καθυστερήσει η πληρωμή δόσης, η δόση επιβαρύνεται
με προσαύξηση εκπρόθεσμης καταβολής πέντε
τοις εκατό (5%) για κάθε μήνα καθυστέρησης.
5. Για χρονικό διάστημα δύο ετών δεν επιτρέπεται η
χορήγηση διευκολύνσεων τμηματικής καταβολής σύμφωνα
και με τα άρθρα 13 έως 21 του ν. 2648/1998 (ΦΕΚ
238 Α΄) από τα όργανα του άρθρου 14 του ιδίου νόμου,
για χρέη που βεβαιώθηκαν ταμειακά μέχρι την έναρξη
ισχύος του νόμου αυτού.
6. Στον οφειλέτη που θα υπαχθεί σε ρύθμιση των χρεών
του, σύμφωνα με όσα ορίζονται στις προηγούμενες
παραγράφους, δεν λαμβάνονται τα μέτρα που προβλέπονται
από τις διατάξεις των άρθρων 22 και 23 του
ν.2523/1997, αναστέλλονται δε όσα τυχόν λήφθηκαν.
Κατά το χρονικό διάστημα της ρύθμισης αναστέλλεται
επίσης η διαδικασία της αναγκαστικής εκτέλεσης επί
κινητών ή ακινήτων, με την προϋπόθεση ότι η εκτέλεση
αφορά αποκλειστικά χρέη που υπήχθησαν στη ρύθμιση
του άρθρου αυτού. Η αναστολή δεν ισχύει για κατασχέσεις
που έχουν επιβληθεί στα χέρια τρίτων ή για
κατασχέσεις για τις οποίες έχουν εκδοθεί οι σχετικές
παραγγελίες πριν την καταβολή της πρώτης δόσης ή
την εφάπαξ εξόφληση της ρύθμισης, τα αποδιδόμενα
όμως ποσά από αυτές καλύπτουν δόσεις της ρύθμισης,
εφόσον δεν συμψηφίζονται με άλλες οφειλές που δεν
έχουν ρυθμιστεί.
Αν ο οφειλέτης απολέσει το ευεργέτημα της ρύθμισης,
τα μέτρα που έχουν ανασταλεί συνεχίζονται.
Οι διατάξεις του άρθρου 20 του ν. 2648/1998 πλην
της παραγράφου 2 εφαρμόζονται και για τα χρέη που
υπάγονται στη ρύθμιση σύμφωνα με τις διατάξεις του
άρθρου αυτού.
Η παραγραφή των χρεών για τα οποία υποβάλλεται
αίτηση υπαγωγής στη ρύθμιση αναστέλλεται από την
ημερομηνία υποβολής της αίτησης και για ολόκληρο
το χρονικό διάστημα που αφορά η ρύθμιση, ανεξαρτήτως
καταβολής οποιουδήποτε ποσού, και δεν συμπληρώνεται
πριν παρέλθει ένα έτος από τη λήξη της
αναστολής.
7. Με απόφαση του Υπουργού Οικονομικών καθορίζονται:
α) οι προϋποθέσεις υπό τις οποίες οφειλέτης
που έχει υπαχθεί σε πρόγραμμα ρύθμισης από τα προβλεπόμενα
στην παράγραφο 1, μπορεί να υπαχθεί σε
άλλο πρόγραμμα της παραγράφου 1, β) οι όροι και οι
προϋποθέσεις υπό τις οποίες οφειλέτες μπορούν να
υπαχθούν στις ρυθμίσεις της παραγράφου 1 μετά την
29η Οκτωβρίου 2010, για χρέη που έχουν βεβαιωθεί
μέχρι την έναρξη ισχύος του νόμου αυτού, γ) οι όροι και
οι προϋποθέσεις υπαγωγής στη ρύθμιση βεβαιωμένων
αλλά μη ληξιπρόθεσμων οφειλών, δ) οι προϋποθέσεις
χορήγησης και η διάρκεια ισχύος του αποδεικτικού φορολογικής
ενημερότητας στους οφειλέτες που είναι
συνεπείς προς τις υποχρεώσεις τους και κάθε αναγκαία
λεπτομέρεια για την εφαρμογή των διατάξεων
του άρθρου αυτού.

Άρθρο 15
Διατάξεις για την είσπραξη των δημοσίων εσόδων Κατάργηση
του Κ.Β.Σ.
1. Το άρθρο 9 του ν. 356/1975 (ΚΕΔΕ), αντικαθίσταται
ως εξής:
«Άρθρο 9
Απαρίθμηση αναγκαστικών μέτρων
Τα αναγκαστικά μέτρα που εφαρμόζονται για την είσπραξη
των δημοσίων εσόδων είναι τα εξής:
1) Κατάσχεση κινητών, είτε στα χέρια του οφειλέτη
είτε κινητών και απαιτήσεών του, εν γένει στα χέρια
τρίτου.
2) Κατάσχεση ακινήτων.
Η χρήση των αναγκαστικών αυτών μέτρων εναπόκειται
στην κρίση του Προϊσταμένου της Δ.Ο.Υ. ή του Τελωνείου
που είναι βεβαιωμένο το έσοδο, ο οποίος μπορεί να
τα λάβει σύμφωνα με τις διατάξεις του παρόντος, είτε
αθροιστικά είτε καθένα χωριστά κατά την ελεύθερη
κρίση του. Τα αναγκαστικά μέτρα του άρθρου αυτού,
καθώς και τα μέτρα του προηγούμενου άρθρου, μπορεί
να λαμβάνονται είτε αθροιστικά είτε καθένα ξεχωριστά
για έναν ή περισσότερους οφειλέτες και από το διοικητικό
όργανο που ορίζεται με απόφαση του Υπουργού
Οικονομικών που δημοσιεύεται στην Εφημερίδα της
Κυβερνήσεως.
Με την απόφαση του προηγούμενου εδαφίου μπορεί
να κατανέμονται οι αρμοδιότητες κατά την χρήση των
αναγκαστικών μέτρων και την διενέργεια διαδικαστικών
πράξεων της εκτελέσεως μεταξύ των προϊσταμένων
των Δ.Ο.Υ. ή των Τελωνείων που είναι βεβαιωμένο το
έσοδο και του διοικητικού οργάνου που ορίζεται με την
υπουργική απόφαση και να ρυθμίζεται κάθε ειδικότερο
ζήτημα για την εφαρμογή των διατάξεων του παρόντος
άρθρου.»
2. Στο τέλος της παρ. 3 του άρθρου 83 του ΚΕΔΕ,
προστίθεται εδάφιο ως εξής:
«Ομοίως δύναται να αντιταχθεί σε συμψηφισμό και
απαίτηση βεβαιωμένη ακόμη και αν δεν έχει καταστεί
ληξιπρόθεσμη.»
3. Στην παρ. 3 του άρθρου 48 του ν. 2238/1994 (ΦΕΚ
151 Α΄) προστίθεται εδάφιο ως εξής:
«Σε προσαύξηση περιουσίας που προέρχεται από
άγνωστη ή μη διαρκή ή μη σταθερή πηγή ή αιτία, ο φορολογούμενος
μπορεί να κληθεί να αποδείξει είτε την
πραγματική πηγή ή αιτία προέλευσής της είτε ότι φορολογείται
από άλλες διατάξεις είτε ότι απαλλάσσεται
από το φόρο με ειδική διάταξη, προκειμένου αυτό να μην
φορολογηθεί ως εισόδημα από υπηρεσίες ελευθερίων
επαγγελμάτων της χρήσης κατά την οποία επήλθε η
προσαύξηση.»
4. Από την έναρξη ισχύος του νόμου αυτού και μέχρι
31.12.2012 παρατείνεται η παραγραφή των πάσης φύσεως
βεβαιωμένων στις Δ.Ο.Υ. και τα Τελωνεία χρεών.
5. α) Οι διατάξεις του Προεδρικού Διατάγματος
186/1992 «Κώδικας Βιβλίων και Στοιχείων» ( ΦΕΚ 84 Α΄
−Κ.Β.Σ.), με τις οποίες ορίζονται οι υποχρεώσεις και τα
δικαιώματα των επιτηδευματιών, σχετικά με την τήρηση
των Βιβλίων και την έκδοση των Στοιχείων για την
εκπλήρωση των φορολογικών υποχρεώσεων, παύουν να
ισχύουν στο σύνολό τους από την 1η Ιανουαρίου 2012.
β) Συνιστάται στο Υπουργείο Οικονομικών ειδική νομοπαρασκευαστική
Επιτροπή με σκοπό τον έλεγχο των
ισχυουσών διατάξεων του Κ.Β.Σ.. Η Επιτροπή αξιολογεί
τις διατάξεις και εισηγείται στον Υπουργό Οικονομικών
σχετικά με την ένταξη εκείνων των διατάξεων που
αξιολογούνται ως σκόπιμες και λειτουργικές είτε αυτούσιων
είτε τροποποιημένων στον Κώδικα Φορολογίας
Εισοδήματος (ν. 2238/1994 − ΦΕΚ 151 Α΄) ή σε άλλο
φορολογικό νόμο.
Η Επιτροπή συγκροτείται με απόφαση του Υπουργού
Οικονομικών, είναι εννεαμελής και αποτελείται από
ανώτατο δικαστικό λειτουργό ή μέλος Δ.Ε.Π. Α.Ε.Ι., εν
ενεργεία ή μη, ως Πρόεδρο και από δημόσιους λειτουργούς,
υπαλλήλους του Υπουργείου Οικονομικών και πρόσωπα
με ειδικές γνώσεις και εμπειρία, ως μέλη. Με την
ίδια απόφαση ορίζεται ως γραμματέας της Επιτροπής
υπάλληλος του Υπουργείου Οικονομικών. Η Επιτροπή
ολοκληρώνει το έργο της και υποβάλλει την εισήγησή
της το αργότερο μέχρι τις 30.6.2011. Με απόφαση του
Υπουργού των Οικονομικών οι εργασίες της Επιτροπής
μπορεί να παραταθούν για τρεις μήνες.

Άρθρο 16
Διατάξεις για την αποτελεσματική τιμωρία
της φοροδιαφυγής
1. Η παράγραφος 1 του άρθρου 18 του ν.2523/1997
αντικαθίσταται ως εξής:
«1. Αδίκημα μη απόδοσης ή ανακριβούς απόδοσης στο
Δημόσιο του φόρου προστιθέμενης αξίας, του φόρου
κύκλου − εργασιών και των παρακρατούμενων και επιρριπτόμενων
φόρων, τελών ή εισφορών διαπράττει ο
φορολογούμενος ο οποίος προκειμένου να αποφύγει
την πληρωμή αυτών δεν απέδωσε ή απέδωσε ανακριβώς
τους άνω φόρους, τέλη ή εισφορές ή συμψήφισε ή
εξαπατώντας τη φορολογική αρχή με την παράσταση
ψευδών γεγονότων ως αληθών ή την αθέμιτη παρασιώπηση
ή απόκρυψη αληθινών γεγονότων, έλαβε επιστροφή
Φ.Π.Α., τιμωρούμενος: α) με φυλάκιση εφόσον
το προς απόδοση ποσό του κύριου φόρου, τέλους ή
εισφοράς ή το ποσό του Φ.Π.Α. που συμψηφίσθηκε ή
δεν αποδόθηκε ή αποδόθηκε ανακριβώς, ανέρχεται σε
ετήσια βάση έως το ποσό των τριών χιλιάδων (3.000)
ευρώ, β) με φυλάκιση τουλάχιστον ενός (1) έτους, εφόσον
το προς απόδοση ποσό του κύριου φόρου, τέλους
ή εισφοράς ή το ποσό του Φ.Π.Α. που συμψηφίσθηκε ή
δεν αποδόθηκε ή αποδόθηκε ανακριβώς, ανέρχεται σε
ετήσια βάση από το ποσό των τριών χιλιάδων (3.000)
ευρώ μέχρι το ποσό των εβδομήντα πέντε χιλιάδων
(75.000) ευρώ και γ) με κάθειρξη μέχρι δέκα (10) έτη,
εφόσον το ως άνω ποσό υπερβαίνει σε ετήσια βάση τα
εβδομήντα πέντε χιλιάδες (75.000) ευρώ.
Σε περίπτωση συρροής περισσότερων τέτοιων φόρων,
τελών ή εισφορών τα ως άνω ποσά υπολογίζονται ξεχωριστά
για κάθε μερικότερο φόρο, τέλος ή εισφορά.»
2. Η παράγραφος 5 του άρθρου 19 του ν.2523/1997
αντικαθίσταται ως εξής:
«5. Επίσης, με ποινή φυλάκισης τουλάχιστον τεσσάρων
(4) μηνών τιμωρείται ο υπόχρεος που δεν εκδίδει ή εκδίδει
ανακριβώς τα προβλεπόμενα από το π.δ. 186/1992
(Κ.Β.Σ.) στοιχεία κατά την πώληση ή διακίνηση αγαθών
ή την παροχή υπηρεσιών ή δεν καταχωρεί στα πρόσθετα
βιβλία της παραγράφου 5 του άρθρου 10 του ίδιου
προεδρικού διατάγματος, τις συναλλαγές για τις οποίες
δεν έχουν εκδοθεί τα οικεία στοιχεία εσόδων, εφόσον
εμπίπτει στις διατάξεις της παραγράφου 1 του άρθρου
13. Ειδικά για υπόχρεους που, κατά τα οριζόμενα στο
προηγούμενο εδάφιο, εμπίπτουν στις διατάξεις του πέμπτου
και έκτου εδαφίου της παραγράφου 1 του άρθρου
13, επιβάλλεται ποινή φυλάκισης τουλάχιστον έξι (6)
μηνών. Οι διατάξεις της παραγράφου 2 καταλαμβάνουν
και το αδίκημα της παρούσας παραγράφου.»
3. Το τελευταίο εδάφιο της παραγράφου 2 του άρθρου
21 του ν. 2523/1997 αντικαθίσταται ως εξής:
«Ειδικά, στις περιπτώσεις: α) της παραγράφου 1 περίπτωση
γ΄ του άρθρου 18, β) της παραγράφου 5 του
άρθρου 19, όταν το πλήθος των μη εκδοθέντων παραστατικών
στοιχείων είναι πλέον των δέκα (10) ή υπερβαίνουν
σε αξία τα πεντακόσια (500) ευρώ και γ) της
περίπτωσης β΄της παραγράφου 1 του άρθρου 19, δεν
ακολουθείται η διαδικασία του προηγούμενου εδαφίου,
αλλά η μηνυτήρια αναφορά υποβάλλεται αμέσως
με την ολοκλήρωση του ελέγχου και ζητείται από τον
αρμόδιο εισαγγελέα η κατά προτεραιότητα εκδίκαση
της υπόθεσης με βάση τα πορίσματα του φορολογικού
ελέγχου.»
4. Το πρώτο εδάφιο της παραγράφου 4 του άρθρου
21 του ν. 2523/1997, αντικαθίσταται ως εξής:
«4. Ο προϊστάμενος της αρμόδιας δημόσιας οικονομικής
υπηρεσίας, με την επιφύλαξη των διατάξεων του
τελευταίου εδαφίου της παραγράφου 2, εφόσον δεν
ασκήθηκε προσφυγή κατά του οικείου φύλλου ελέγχου,
υποβάλλει αμελλητί, σχετική μηνυτήρια αναφορά στην
αρμόδια εισαγγελική αρχή, για την άσκηση της κατά
νόμο ποινικής δίωξης.»
5. Η παράγραφος 5 του άρθρου 21 του ν. 2523/1997
αντικαθίσταται ως εξής:
«5. Αρμόδιο δικαστήριο είναι κατά περίπτωση το τριμελές
πλημμελειοδικείο ή το τριμελές εφετείο κακουργημάτων
του τόπου της έδρας της αρμόδιας για τη
φορολόγηση δημόσιας οικονομικής υπηρεσίας.»
6. Στο τέλος της παραγράφου 1 του άρθρου 13 του
ν.2523/1997 προστίθενται εδάφια ως εξής:
«Αν κατά τον ίδιο έλεγχο διαπιστωθεί η μη έκδοση
πλέον των δέκα (10) παραστατικών στοιχείων ή,
ανεξαρτήτως του πλήθους, τα μη εκδοθέντα ή το μη
εκδοθέν παραστατικό στοιχείο υπερβαίνει σε αξία τα
πεντακόσια (500) ευρώ, η λειτουργία του καταστήματος,
γραφείου, εργοστασίου, εργαστηρίου, αποθήκης και
γενικά κάθε επαγγελματικής εγκατάστασης του υπόχρεου
επαγγελματία, αναστέλλεται άμεσα για 48 ώρες,
με πράξη των οργάνων που διενεργούν τον έλεγχο
και η επαγγελματική εγκατάσταση σφραγίζεται με τη
συνδρομή της αστυνομικής αρχής, εφόσον ζητηθεί από
τα ελεγκτικά όργανα.
Η διάταξη του προηγούμενου εδαφίου εφαρμόζεται
από τα ελεγκτικά όργανα υπό την προϋπόθεση ότι έχει
εκδοθεί ειδική εντολή ελέγχου από τον Ειδικό Γραμματέα
του Σ.Δ.Ο.Ε. για την εφαρμογή του ως άνω μέτρου
κατά την ημερομηνία έκδοσης της ειδικής εντολής.
Με απόφαση του Υπουργού Οικονομικών μπορεί να
ρυθμίζεται η ειδικότερη διαδικασία και κάθε αναγκαίο
ζήτημα για την εφαρμογή του προηγούμενου εδαφίου.
Η, σύμφωνα με τα δύο προηγούμενα εδάφια, αναστολή
της λειτουργίας της επαγγελματικής εγκατάστασης
με πράξη των ελεγκτικών οργάνων, δεν εμποδίζει την
περαιτέρω αναστολή λειτουργίας της επαγγελματικής
εγκατάστασης του υπόχρεου επιτηδευματία με απόφαση
του Υπουργού Οικονομικών σύμφωνα με όσα ορίζονται
στις διατάξεις των προηγούμενων εδαφίων.»

  ΚΕΦΑΛΑΙΟ Γ΄
ΤΕΛΗ ΚΥΚΛΟΦΟΡΙΑΣ ΚΑΙ ΑΠΟΣΒΕΣΕΙΣ ΑΞΙΑΣ
ΑΔΕΙΩΝ, ΦΟΡΤΗΓΩΝ ΑΥΤΟΚΙΝΗΤΩΝ
ΔΗΜΟΣΙΑΣ ΧΡΗΣΕΩΣ

Άρθρο 17
Τέλη κυκλοφορίας
1. Η παράγραφος 1 του άρθρου 20 του ν. 2948/2001
(ΦΕΚ 242 Α΄), αντικαθίσταται ως εξής:
«1. Τα ετήσια τέλη κυκλοφορίας που επιβάλλονται στα
αυτοκίνητα οχήματα, με την επιφύλαξη των διατάξεων
του παρόντος άρθρου με τις οποίες ορίζεται διαφορετικά
και λαμβανομένων υπόψη και των διατάξεων
της οδηγίας 1999/62/ΕΚ ως προς τα βαρέα φορτηγά
οχήματα, ορίζονται ως εξής:
Α. Αυτοκίνητα οχήματα ιδιωτικής χρήσης.
α) Επιβατικά αυτοκίνητα που έχουν ταξινομηθεί για
πρώτη φορά στην Ελλάδα έως την 31.10.2010 και δίκυκλες
και τρίκυκλες μοτοσικλέτες ανεξαρτήτως της
ημερομηνίας πρώτης ταξινόμησής τους στην Ελλάδα,
με βάση τον κυλινδρισμό του κινητήρα αυτών:
Κατηγορία
Κινητήρας σε κυβικά
εκατοστά
Τέλη κυκλοφορίας
(σε ευρώ)
Α΄ Έως 300 20
Β΄ 301−785 50
Κατηγορία
Κινητήρας σε κυβικά
εκατοστά
Τέλη κυκλοφορίας
(σε ευρώ)
Γ΄ 786−1071 110
Δ΄ 1.072−1.357 120
Ε΄ 1.358−1.548 220
ΣΤ΄ 1.549−1.738 240
Ζ΄ 1.739−1.928 270
Η΄ 1.929−2.357 600
Θ΄ 2.358−3.000 800
Ι΄ 3.001−4.000 1.000
Κ΄ 4.001 και άνω 1.200
β) Επιβατικά αυτοκίνητα ταξινομούμενα για πρώτη
φορά στην Ελλάδα από την 1.11.2010 και μετά, αποκλειστικά
με βάση τις εκπομπές διοξειδίου του άνθρακα
(γραμμάρια CO2
ανά χιλιόμετρο).
Λαμβάνονται υπόψη οι εκπομπές διοξειδίου του άνθρακα,
όπως αυτές αναγράφονται στην άδεια του οχήματος,
ως εξής:
ΚΛΙΜΑΚΙΟ ΕΚΠΟΜΠΩΝ
ΔΙΟΞΕΙΔΙΟΥ ΤΟΥ ΑΝΘΡΑΚΑ
(γρμ. CO2
ανά χιλιόμετρο)
ΕΤΗΣΙΑ ΤΕΛΗ ΚΥΚΛΟΦΟΡΙΑΣ
ΑΝΑ ΓΡΑΜΜΑΡΙΟ
ΕΚΠΟΜΠΩΝ CO2
(σε ευρώ)
0−100 0
101−120 0,80
121−140 1,00
141−160 1,50
161−180 2,00
181−200 2,25
201−250 2,50
άνω των 251 3,00
Για τα Ε.Ι.Χ. ρυμουλκούμενα, ημιρυμουλκούμενα (τροχόσπιτα):
125 ευρώ.
Στα ανωτέρω αυτοκίνητα περιλαμβάνονται και τα επιβατικά
ιδιωτικής χρήσης αυτοκίνητα που εισάγονται από
το αλλοδαπό προσωπικό των εμποροβιομηχανικών επιχειρήσεων
των εγκατεστημένων στην Ελλάδα με βάση
τον α.ν. 89/1967 (ΦΕΚ 132 Α΄). Επίσης περιλαμβάνονται
και τα τύπου Jeep αυτοκίνητα, ανεξάρτητα από το χαρακτηρισμό
τους ως επιβατικών ή φορτηγών.
γ) Φορτηγά αυτοκίνητα και μοτοσικλέτες:
Κατηγορία
Μικτό βάρος
σε χιλιόγραμμα
Τέλη κυκλοφορίας
(σε ευρώ)
Α΄ έως 1.500 70
Β΄ 1.501−3.500 95
Γ΄ 3.501−10.000 270
Δ΄ 10.001−20.000 540
Ε΄ 20.001−30.000 850
ΣΤ΄ 30.001−40.000 1.200
Ζ΄ 40.001 και άνω 1.350
Για τα ρυμουλκά (τράκτορ): 270 ευρώ.
δ) Λεωφορεία:
Κατηγορία Θέσεις καθημένων
Τέλη κυκλοφορίας
(σε ευρώ)
Α΄ Έως 33 190
Β΄ 34−50 370
Γ΄ 51 και άνω 465
ε) Αυτοκίνητα που δεν ανήκουν στις πιο πάνω κατηγορίες:
485 ευρώ.
Β. Αυτοκίνητα οχήματα δημόσιας χρήσης.
α) Επιβατικά (με ή χωρίς μετρητή) που έχουν ταξινομηθεί
για πρώτη φορά στην Ελλάδα έως την 31.10.2010:
260 ευρώ.
β) Επιβατικά (με ή χωρίς μετρητή) ταξινομούμενα για
πρώτη φορά στην Ελλάδα από την 1.11.2010 και μετά,
αποκλειστικά με βάση τις εκπομπές διοξειδίου του άνθρακα
(γραμμάρια CO2
ανά χιλιόμετρο).
Λαμβάνονται υπόψη οι εκπομπές διοξειδίου του άνθρακα,
όπως αυτές αναγράφονται στην άδεια του οχήματος,
ως εξής:
ΚΛΙΜΑΚΙΟ ΕΚΠΟΜΠΩΝ
ΔΙΟΞΕΙΔΙΟΥ ΤΟΥ ΑΝΘΡΑΚΑ
(γρμ. CO2
ανά χιλιόμετρο)
ΕΤΗΣΙΑ ΤΕΛΗ ΚΥΚΛΟΦΟΡΙΑΣ
ΑΝΑ ΓΡΑΜΜΑΡΙΟ
ΕΚΠΟΜΠΩΝ CO2
(σε ευρώ)
0−100 0
101−150 2,00
Άνω των 151 2,50
γ) Φορτηγά αυτοκίνητα και μοτοσικλέτες:
Κατηγορία
Μικτό βάρος
σε χιλιόγραμμα
Τέλη κυκλοφορίας
(σε ευρώ)
Α΄ έως 3.500 115
Β΄ 3.501−10.000 175
Γ΄ 10.001−19.000 310
Δ΄ 19.001−26.000 450
Ε΄ 26.001−33.000 590
ΣΤ΄ 33.001−40.000 840
Ζ΄ 40.001 και άνω 1.320
Για τα ρυμουλκά (τράκτορ): 270 ευρώ.
δ) Λεωφορεία:
Κατηγορία
Θέσεις καθημένων
και ορθίων
Τέλη κυκλοφορίας
(σε ευρώ)
Αστικά Α έως 50 190
Β 51 και άνω 350
Κατηγορία
Θέσεις καθημένων
και ορθίων
Τέλη κυκλοφορίας
(σε ευρώ)
Υπεραστικά Α έως 50 195
Β 51 και άνω 270
Τουριστικά Θέσεις καθημένων
έως 40 390
41 και άνω 540
ε) Αυτοκίνητα που δεν ανήκουν στις πιο πάνω κατηγορίες:
270 ευρώ.
Γ. Για τα αλλοδαπά φορτηγά αυτοκίνητα, για κάθε
ταξίδι, εκτός αν ορίζεται διαφορετικά από τις ειδικές
συμβάσεις της χώρας μας με άλλα κράτη: 25 ευρώ.
Δ. Για τη χορήγηση προσωρινής άδειας κυκλοφορίας
αυτοκινήτων οχημάτων: 3 ευρώ ανά ημέρα.
Ε. Για τη δοκιμαστική κυκλοφορία των αυτοκινήτων
οχημάτων:
α) Για μοτοσικλέτες: 25 ευρώ.
β) Για λοιπά οχήματα: 125 ευρώ.
ΣΤ. Τα τέλη κυκλοφορίας των δίτροχων, τρίτροχων,
μοτοποδηλάτων ορίζονται σε 10 ευρώ.»
2. Τα υβριδικά και υδρογόνου επιβατικά αυτοκίνητα
ιδιωτικής και δημόσιας χρήσης (ΤΑΞΙ), καθώς και οι δίκυκλες
και τρίκυκλες μοτοσικλέτες ιδιωτικής και δημόσιας
χρήσης της κατηγορίας αυτής, κυλινδρισμού κινητήρα
έως 1.929 κ.εκ., που έχουν ταξινομηθεί στην Ελλάδα για
πρώτη φορά έως την 31.10.2010, απαλλάσσονται των
τελών κυκλοφορίας.
Ειδικά, τα επιβατικά ηλεκτροκίνητα αυτοκίνητα, καθώς
και οι επιβατικές ηλεκτροκίνητες δίκυκλες και τρίκυκλες
μοτοσικλέτες ιδιωτικής και δημόσιας χρήσης, που έχουν
ταξινομηθεί στην Ελλάδα για πρώτη φορά έως την
31.10.2010, απαλλάσσονται των τελών κυκλοφορίας.
Στα υβριδικά και υδρογόνου επιβατικά αυτοκίνητα
ιδιωτικής και δημόσιας χρήσης, καθώς και στις δίκυκλες
και τρίκυκλες μοτοσικλέτες ιδιωτικής και δημόσιας χρήσης
της κατηγορίας αυτής, κυλινδρισμού κινητήρα άνω
των 1.929 κ.εκ., που έχουν ταξινομηθεί στην Ελλάδα για
πρώτη φορά έως την 31.10.2010, τα τέλη κυκλοφορίας
που επιβάλλονται αναλογούν στο ήμισυ των τελών των
αντίστοιχων συμβατικών οχημάτων.
Με τις διατάξεις του παρόντος άρθρου δεν θίγονται
οι απαλλαγές από τα τέλη κυκλοφορίας για τα οχήματα
της παραγράφου 1.
3. Το ποσό των τελών κυκλοφορίας των αυτοκινήτων
οχημάτων της παραγράφου 1 του παρόντος άρθρου που
καταβάλλεται για την προμήθεια του ειδικού σήματος
τελών κυκλοφορίας έτους 2011 και επομένων, αποτελεί
στο σύνολό του έσοδο του Δημοσίου.
4. Από την έναρξη του νόμου αυτού παύει να ισχύει
ως προς τα οχήματα της παραγράφου 1 κάθε διάταξη
νόμου που ρυθμίζει διαφορετικά τα θέματα που ρυθμίζονται
με τις διατάξεις του παρόντος άρθρου και
καταργούνται οι διατάξεις των άρθρων 1 και 2 της από
2.11.2009 Πράξης Νομοθετικού Περιεχομένου (ΦΕΚ 219
Α΄) που κυρώθηκε με το άρθρο πρώτο του ν. 3831/2010
(ΦΕΚ 34 Α΄) και του άρθρου 32 του ν. 3775/2009 ( ΦΕΚ
122 Α΄).
5. Οι διατάξεις των προηγουμένων παραγράφων ισχύουν
για τα τέλη κυκλοφορίας έτους 2011 και επομένων,
με την επιφύλαξη των όσων ορίζονται στις προγούμενες
παραγράφους για τα ταξινομούμενα επιβατικά αυτοκίνητα
από 1.11.2010.
6. Στο τέλος του πρώτου εδαφίου της παραγράφου
5 του άρθρου 29 του ν. 2773/1999 (ΦΕΚ 286 Α΄), προστίθεται
η φράση «και ταυτόχρονα προωθεί την εξοικονόμηση
ηλεκτρικής ενέργειας και την αποδοτική χρήση
αυτής.»

Άρθρο 18
Αποσβέσεις αξίας αδειών, φορτηγών αυτοκινήτων
δημοσίας χρήσεως
1. Τα ποσά της αξίας των αδειών κυκλοφορίας των
αυτοκινήτων που προβλέπονται στα άρθρα 2 και 14
του νόμου «Οδικές Εμπορευματικές Μεταφορές» όπως
ειδικότερα καθορίζονται στην παράγραφο 7 του άρθρου
14 του ίδιου νόμου υπόκεινται σε απόσβεση σύμφωνα
με τα επόμενα εδάφια.
Όσοι επαγγελματίες κατέχουν αυτές τις άδειες κυκλοφορίας
μπορούν κατ΄ επιλογήν, να αποσβέσουν τα ανωτέρω
ποσά, ισόποσα σε χρονικό διάστημα από τρία (3)
έως και επτά (7) έτη, με έναρξη ισχύος το έτος 2010.
Ειδικά, για τις επιχειρήσεις εκμετάλλευσης νομαρχιακών
φορτηγών τα ποσά των παραπάνω αποσβέσεων προσαυξάνονται
κατά ποσοστό πενήντα τοις εκατό (50%).
Κατά τη μεταβίβαση των αδειών των φορτηγών δημόσιας
χρήσης, πριν από την πλήρη απόσβεση της αξίας
αυτών, ο νέος αγοραστής, δικαιούται να διενεργήσει
αποσβέσεις στην αναπόσβεστη αξία κατά τα υπολειπόμενα
έτη.
Σε περίπτωση διακοπής της λειτουργίας του επαγγέλματος
λόγω συνταξιοδότησης του εκμεταλλευτή και
χωρίς μεταβίβαση αυτών, η τυχόν αναπόσβεστη αξία εκπίπτει
συνολικά κατά το έτος της συνταξιοδότησης.
2. Στο τέλος της περίπτωσης α΄ της παραγράφου 1 του
άρθρου 10 του ν. 2579/1998 (ΦΕΚ 31 Α΄), όπως παρατάθηκε
με το πρώτο εδάφιο της παραγράφου 13 του άρθρου
8 του ν. 3842/2010 (ΦΕΚ 58 Α΄), και ισχύει για τις μεταβιβάσεις
των αδειών κυκλοφορίας φορτηγών αυτοκινήτων
δημόσιας χρήσης εθνικών και διεθνών μεταφορών,
καθώς και των νομαρχιακών φορτηγών αυτοκινήτων
[ν.1073/1980, (ΦΕΚ 14 Α΄)], προστίθεται εδάφιο ως εξής:
«Τα παραπάνω ποσά καταβάλλονται μειωμένα κατά
ποσοστό εικοσιπέντε τοις εκατό (25%) από την 1.10.2010,
πενήντα τοις εκατό (50%) από 1.1.2011, εβδομήντα πέντε
τοις εκατό (75%) από την 1.1.2012 και δεν οφείλεται ο
φόρος αυτός από 1.1.2013.».

Άρθρο 19
1. Όποιος, ενώ τελεί υπό καθεστώς επίταξης προσωπικών
υπηρεσιών κατά το άρθρο 22 παράγραφος 4 του
Συντάγματος ή είναι ιδιοκτήτης ή νομέας πράγματος
που έχει επιταχθεί κατά το άρθρο 18 παράγραφος 3 του
Συντάγματος, αρνείται να συμμορφωθεί ή παραλείπει να
εκτελέσει τις υποχρεώσεις του που απορρέουν από την
επίταξη τιμωρείται με φυλάκιση τουλάχιστον 3 ετών.
Σε περίπτωση που η άρνηση συμμόρφωσης γίνεται
κατ’ εξακολούθηση ο υπαίτιος τιμωρείται με ποινή
κάθειρξης. Άρνηση συμμόρφωσης συνιστά η μη εκτέλεση
συγκεκριμένης εντολής του αρμοδίου δημόσιου
οργάνου, η μη εκτέλεση μεταφορικού ή άλλου έργου
κατά τον συνήθη τρόπο λειτουργίας της οικονομίας,
η εγκατάλειψη του επιταγμένου πράγματος ή η χρησιμοποίησή
του για την παρακώλυση των συγκοινωνιών
ή για την πρόκληση κοινής ανάγκης. Η άρνηση
συμμόρφωσης διαπιστώνεται αυτεπαγγέλτως από τον
εισαγγελέα ή μετά από αναφορά του κατά περίπτωση
αρμοδίου Υπουργού.
2. Εφόσον συντρέχουν οι προϋποθέσεις της προηγουμένης
παραγράφου, ο Υπουργός Υποδομών, Μεταφορών
και Δικτύων με απόφασή του μπορεί να αφαιρεί την
άδεια άσκησης επαγγέλματος ή την άδεια δημόσιας
χρήσης του πράγματος.
3. Σε περίπτωση έκτακτης, επείγουσας και απρόβλεπτης
ανάγκης που εμπίπτει στα πεδία εφαρμογής των
άρθρων 18 παρ. 3 και 22 παρ. 4 του Συντάγματος, με
απόφαση του Υπουργού Μεταφορών, Υποδομών και
Δικτύων μπορεί να ανατίθεται η άσκηση δημόσιας ή
κοινωφελούς υπηρεσίας ή δραστηριότητας δημόσιας
χρήσης, σε οχήματα, μηχανήματα ή άλλα μέσα ιδιωτικής
χρήσης. Με απόφαση του ίδιου Υπουργού καθορίζεται
κάθε άλλη αναγκαία λεπτομέρεια για την εφαρμογή
της διάταξης αυτής.

Άρθρο 20
Έναρξη ισχύος
Η ισχύς των διατάξεων του νόμου αυτού αρχίζει από τη
δημοσίευσή του στην Εφημερίδα της Κυβερνήσεως.
Παραγγέλλομε τη δημοσίευση του παρόντος στην
Εφημερίδα της Κυβερνήσεως και την εκτέλεσή του ως
νόμου του Κράτους.
Αθήνα, 30 Σεπτεμβρίου 2010

