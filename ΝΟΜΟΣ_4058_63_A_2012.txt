 Νόμος 4058 (ΦΕΚ 63/Τεύχος Α'/2012) 
			
  Παροχή υπηρεσιών ασφαλείας από ένοπλους φρουρούς
σε εµπορικά πλοία και άλλες διατάξεις.

  ΜΕΡΟΣ Α΄


Άρθρο 1
Παροχή υπηρεσιών από ένοπλους
ιδιώτες φρουρούς
Επιτρέπεται, ύστερα από άδεια που εκδίδεται από τον
Αρχηγό του Λιµενικού Σώματος − Ελληνικής Ακτοφυλακής,
η παροχή υπηρεσιών ασφαλείας από ένοπλους
ιδιώτες φρουρούς σε υπό ελληνική σημαία εμπορικό
πλοίο (εφεξής πλοίο) που δεν εκτελεί πλόες θαλάσσιων
ενδοµεταφορών και διαπλέει θαλάσσιες περιοχές
εκτεθειµένες σε κίνδυνο πειρατείας, για την προστασία
των επιβαινόντων, του πλοίου και του φορτίου αυτού
από επιθέσεις που συνιστούν πειρατεία, κατά την έννοια
του όρου αυτού σύμφωνα µε τα άρθρα 101 και 103
της Σύμβασης των Ηνωµένων Εθνών για το Δίκαιο της
Θάλασσας (ν. 2321/1995 «Κύρωση της Σύμβασης των
Ηνωµένων Εθνών για το Δίκαιο της Θάλασσας και της
Συµφωνίας που αφορά την εφαρμογή του μέρους ΧΙ
της Σύμβασης», Α΄ 136).

Άρθρο 2
Όροι και προϋποθέσεις έκδοσης άδειας
1. Οι ένοπλοι ιδιώτες φρουροί δεν αποτελούν µέλη
του πληρώµατος του πλοίου και πρέπει να:
α. έχουν συµπληρώσει το εικοστό πρώτο έτος,
β. µην έχουν καταδικαστεί αµετάκλητα σε στερητική
της ελευθερίας ποινή μεγαλύτερη των έξι μηνών για
οποιοδήποτε αδίκημα που τελέστηκε µε δόλο,
γ. αποτελούν προσωπικό εταιρείας µε την οποία ο
πλοιοκτήτης ή ο διαχειριστής πλοίου υποχρεούται να
συνάψει σύμβαση και η οποία είναι εγκατεστηµένη και
λειτουργεί νοµίµως στην ηµεδαπή ή την αλλοδαπή και
διαθέτει αναγνωρισµένη πιστοποίηση ποιότητας (ISO)
για την παροχή των υπηρεσιών που αναφέρονται στο
Μέρος Α΄ του παρόντος νόμου.
2. Η συνδρομή κάθε όρου και προϋπόθεσης που αφορά
τους ένοπλους ιδιώτες φρουρούς βεβαιώνεται από την
εταιρεία παροχής υπηρεσιών ασφαλείας και εξασφαλίζεται
στο πλαίσιο της σύμβασης µε τον πλοιοκτήτη
ή τον διαχειριστή του πλοίου.
3. Για την έκδοση της άδειας του άρθρου 1 απαιτείται
η υποβολή φακέλου στον οποίο περιλαµβάνονται αίτηση
του πλοιοκτήτη ή διαχειριστή του πλοίου που περιέχει
στοιχεία εξατοµίκευσης του πλοίου, καθώς και ανάλυση
του εκτιµώµενου κινδύνου που διαµορφώνεται αφού
ληφθούν υπόψη ο πλους, η κατηγορία και τα χαρακτηριστικά
του πλοίου, οι συνιστώµενες από το Διεθνή
Ναυτιλιακό Οργανισμό Πρακτικές Βέλτιστης Διαχείρισης
και οι απόψεις του πλοιάρχου του πλοίου.
4. Η άδεια εκδίδεται στην ελληνική και την αγγλική
γλώσσα για συγκεκριµένο πλοίο εντός δεκαπέντε ημερών
από την υποβολή πλήρους φακέλου και το πρωτότυπο
αυτής φέρεται επί του πλοίου.

Άρθρο 3
Ισχύς και διάρκεια της άδειας
1. Η ισχύς της άδειας μπορεί να είναι έξι ή δώδεκα
μηνών, σύμφωνα µε την αίτηση, και παρατείνεται αυτοδίκαια
αν λήξει ενώ το πλοίο βρίσκεται σε πλου και
μέχρι τον κατάπλου του σε λιµένα που επιτρέπεται η
αποβίβαση των ιδιωτών φρουρών και του εξοπλισμού
τους.
2. Η άδεια μπορεί να ανανεώνεται ύστερα από αίτηση
του πλοιοκτήτη ή του διαχειριστή του πλοίου πριν από
τη λήξη της, εφόσον εξακολουθούν να ισχύουν οι όροι
και οι προϋποθέσεις έκδοσής της.
3. Η άδεια ανακαλείται από τον Αρχηγό του Λιµενικού
Σώματος − Ελληνικής Ακτοφυλακής αν εκλείψει έστω
και µία από τις προϋποθέσεις που απαιτούνται για την
έκδοσή της.

Άρθρο 4
Ειδικό τέλος για τη χορήγηση της άδειας
1. Για την έκδοση ή την ανανέωση της άδειας καταβάλλεται
από τον αιτούντα τέλος:
α) δύο χιλιάδων (2.000) ευρώ, εφόσον η διάρκεια ισχύος
της είναι έξι μηνών,
β) τριών χιλιάδων πεντακοσίων (3.500) ευρώ, εφόσον
η διάρκεια ισχύος της είναι δώδεκα μηνών.
2. Τα παραπάνω ποσά, καθώς και τα έσοδα της παρ. 3
του άρθρου 26 του ν. 4033/2011 (Α΄ 264) αποτελούν έσοδα
του Κρατικού Προϋπολογισμού.

Άρθρο 5
Δικαιώματα ναυτικών
Ο πλοιοκτήτης ή ο διαχειριστής του πλοίου ενημερώνει
άμεσα και εγγράφως δια του πλοιάρχου του πλοίου
τα μέλη του πληρώματος περί της έκδοσης της άδειας.
Ναυτικός, μέλος πληρώματος του πλοίου που μετά την
έκδοση της άδειας παροχής υπηρεσιών ενόπλων ιδιωτών
φρουρών δεν επιθυμεί να παρέχει εργασία επί του
πλοίου, ενημερώνει γραπτώς τον πλοίαρχο. Στην περίπτωση
αυτή, η σύμβαση εργασίας λύεται ανυπαιτίως για
τα μέρη και ο ναυτικός δικαιούται σε παλιννόστηση με
δαπάνες του πλοιοκτήτη ή του διαχειριστή του πλοίου.

Άρθρο 6
Φύλαξη και χρήση όπλων
1. Τα όπλα και τα πυρομαχικά των ενόπλων ιδιωτών
φρουρών φυλάσσονται εντός του πλοίου σε χώρο όπου
έχουν πρόσβαση από κοινού ο πλοίαρχος ή ο αντικαταστάτης
του και ο επικεφαλής των ενόπλων ιδιωτών
φρουρών ή ο αντικαταστάτης του που αναφέρονται ονομαστικά
στην άδεια.
2. Οι ένοπλοι ιδιώτες φρουροί που παρέχουν υπηρεσίες
επί του πλοίου σύμφωνα με το Μέρος Α΄ του παρόντος
νόμου, τελούν υπό την εξουσία του πλοιάρχου ή
του νόμιμου αναπληρωτή του. Χρήση όπλων, στο πλαίσιο
παροχής των υπηρεσιών ασφαλείας, είναι δυνατή εντός
των περιοχών υψηλού κινδύνου για την αντιμετώπιση
κινδύνου που απειλεί άμεσα τους επιβαίνοντες του
πλοίου, το πλοίο ή το φορτίο αυτού, κατόπιν εντολής
του πλοιάρχου και μόνο στο βαθμό και στην έκταση που
απαιτείται για την αποτροπή του κινδύνου.
3. Κατά το διάπλου πλοίου από περιοχές υψηλού κινδύνου
για πειρατική επίθεση, η χρήση των όπλων και των
πυρομαχικών ενόπλων ιδιωτών φρουρών μπορεί να απαγορευθεί
αν, από διατιθέμενα στοιχεία για το επίπεδο ασφαλείας,
δοθεί εντολή από το Αρχηγείο Λιμενικού Σώματος
- Ελληνικής Ακτοφυλακής ή αν ο πλοίαρχος δώσει
προς τούτο εντολή.

Άρθρο 7
Υποχρεώσεις πλοιάρχου ελληνικού πλοίου
Ο πλοίαρχος του πλοίου, το οποίο έχει εφοδιασθεί με
την άδεια του άρθρου 1 και διαπλέει χωρικά ύδατα τρίτου
κράτους ή βρίσκεται σε λιμένα ή αγκυροβόλιο αυτού,
υποχρεούται, αν το ζητήσουν οι αρμόδιες αρχές
του παράκτιου κράτους, να τις ενημερώνει περί της ύπαρξης
στο πλοίο όπλων και πυρομαχικών ενόπλων ιδιωτών
φρουρών, του αριθμού, του είδους και της ποσότητας
αυτών, καθώς και του χώρου φύλαξής τους, επιδεικνύοντας
την άδεια. Η ίδια υποχρέωση του πλοιάρχου υφίσταται
αν το αίτημα προέρχεται από κυβερνήτη πολεμικού
πλοίου οποιουδήποτε κράτους στην ανοιχτή θάλασσα.

Άρθρο 8
Υποχρεώσεις πλοιάρχου πλοίου ξένης σημαίας
Πλοίαρχος πλοίου υπό ξένη σημαία υποχρεούται εντός
είκοσι τεσσάρων (24) ωρών πριν το διάπλου από
ελληνικά χωρικά ύδατα να ενημερώνει εγγράφως το Κέντρο
Επιχειρήσεων του Αρχηγείου Λιμενικού ΣώματοςΕλληνικής
Ακτοφυλακής όταν επ’ αυτού επιβαίνουν ένοπλοι
φρουροί ή υπάρχουν στο πλοίο όπλα και πυρομαχικά
που σχετίζονται με την παροχή υπηρεσιών ενόπλων ιδιωτών
φρουρών και να συμμορφώνεται με τις τυχόν παρεχόμενες
οδηγίες. Η υποχρέωση ενημέρωσης αφορά
τον αριθμό, το είδος και την ποσότητα των όπλων και
των πυρομαχικών, το χώρο φύλαξής τους επί του πλοίου,
το λιμένα κατάπλου, καθώς και τον ενδεχόμενο εφοδιασμό
του πλοίου με σχετική έγκριση των αρχών της
σημαίας του.

Άρθρο 9
Γενική απαγόρευση
1. Απαγορεύεται εντός της ελληνικής επικράτειας οποιαδήποτε
χρήση όπλων και πυρομαχικών, συμπεριλαμβανομένης
και της συντήρησης αυτών, που μεταφέρονται
ή βρίσκονται σε πλοίο υπό ξένη σημαία.
2. Υπό την επιφύλαξη της παραγράφου 5 του άρθρου
13 και του άρθρου 8 όσον αφορά τη συμμόρφωση με χορηγούμενες
από το Κέντρο Επιχειρήσεων του Αρχηγείου
Λιμενικού Σώματος-Ελληνικής Ακτοφυλακής ή από
Λιμενική Αρχή οδηγίες, τα όπλα και πυρομαχικά που βρίσκονται
σε κάθε πλοίο και σχετίζονται με την παροχή υπηρεσιών
ενόπλων ιδιωτών φρουρών πρέπει να είναι σε
ειδικό κλειδωμένο χώρο επί αυτού, όταν το πλοίο βρίσκεται
εντός της ελληνικής επικράτειας.

Άρθρο 10
Κυρώσεις
1. Τιμωρείται με ποινή φυλάκισης μέχρι εννέα (9) μηνών
ή χρηματική ποινή:
α) ένοπλος ιδιώτης φρουρός που επιβαίνει σε πλοίο
χωρίς άδεια, καθώς και όταν αυτός παραβαίνει τις υποχρεώσεις
των άρθρων 6 και 9,
β) οι νόμιμοι εκπρόσωποι του πλοιοκτήτη ή διαχειριστή
του πλοίου ή της εταιρείας παροχής υπηρεσιών ασφαλείας
που προβλέπονται στα άρθρα 1 έως 13, καθώς και
ο πλοίαρχος, εφόσον με οποιονδήποτε άλλον τρόπο ενέκριναν
ή συναίνεσαν στην επιβίβαση ενόπλων ιδιωτών
φρουρών στο πλοίο χωρίς άδεια,
γ) οι νόμιμοι εκπρόσωποι του πλοιοκτήτη ή διαχειριστή
του πλοίου σε περίπτωση υποβολής ψευδών ή ανακριβών
στοιχείων για την έκδοση ή ανανέωση της άδειας,
δ) ο πλοίαρχος πλοίου υπό ξένη σημαία, ο οποίος παραβιάζει
τις διατάξεις του άρθρου 8.
2. Όπλα και πυρομαχικά ενόπλων ιδιωτών φρουρών επί
πλοίου υπό ελληνική ή ξένη σημαία που βρίσκεται
στην ελληνική επικράτεια, για τα οποία δεν έχει εκδοθεί
άδεια ή έγκριση των αρχών της σημαίας του πλοίου, κατάσχονται
και δημεύονται υπέρ του Λιμενικού ΣώματοςΕλληνικής
Ακτοφυλακής. Η κατάσχεση δεν αίρεται ακόμα
και αν η άδεια ή έγκριση των αρχών της σημαίας του
πλοίου επιδειχθεί μεταγενέστερα ή εκδοθεί μεταγενέστερα
έστω και με αναδρομική ισχύ.
3. Σε περίπτωση παράβασης όρων της άδειας του άρθρου
1 επιβάλλονται οι διοικητικές κυρώσεις του άρθρου
45 του ν.δ. 187/1973 «Περί Κώδικος Δημοσίου Ναυτικού
Δικαίου» (Α΄ 261), όπως τροποποιήθηκε και ισχύει και επιτρέπεται
προσφυγή κατά των σχετικών αποφάσεων επιβολής
προστίμου σύμφωνα με τις διατάξεις του ιδίου
άρθρου.

Άρθρο 11
Εταιρείες παροχής υπηρεσιών ασφαλείας
Στην παρ. 1 του άρθρου 1 του ν. 2518/1997 (Α΄ 164), όπως
τροποποιήθηκε και συμπληρώθηκε με την παρ. 15
του άρθρου 10 του ν. 2801/2000 (Α΄ 46), την παρ. 2 του
άρθρου 14 του ν. 3013/2003 (Α΄ 23), την παρ. 1 του άρθρου
1 του ν. 3206/2003 (Α΄ 298), όπως αντικαταστάθηκε
με το άρθρο 1 του ν. 3707/ 2008 (Α΄ 209), προστίθεται
εδάφιο ιβ΄ ως ακολούθως:
«ιβ. Υπηρεσίες ασφαλείας από ένοπλους ιδιώτες
φρουρούς σε υπό ελληνική σημαία εμπορικά πλοία για
την προστασία των επιβαινόντων, του πλοίου και του
φορτίου αυτού από επιθέσεις που συνιστούν πειρατεία
κατά την έννοια του όρου αυτού σύμφωνα με τα άρθρα
101 και 103 της Σύμβασης των Ηνωμένων Εθνών για το
Δίκαιο της Θάλασσας (ν. 2321/1995 «Κύρωση της Σύμβασης
των Ηνωμένων Εθνών για τα Δίκαιο της Θάλασσας
και της Συμφωνίας που αφορά την εφαρμογή του μέρους
ΧΙ της Σύμβασης», Α΄ 136).»

Άρθρο 12
Εξουσιοδοτικές διατάξεις
1. Με προεδρικό διάταγμα που εκδίδεται ύστερα από
πρόταση των Υπουργών Εθνικής Άμυνας, Ανάπτυξης, Ανταγωνιστικότητας
και Ναυτιλίας και Προστασίας του
Πολίτη, ρυθμίζονται τα προσόντα, η πιστοποίηση και λοιπές
ιδιότητες για το προσωπικό ιδιωτών ενόπλων φρουρών
που διατίθενται σε πλοία από εταιρείες που λειτουργούν
στην Ελλάδα, καθώς και τα περί κατοχής όπλων
για την παροχή των υπηρεσιών ασφαλείας του Μέρους
Α΄ του παρόντος νόμου.
2. Με κοινή απόφαση των Υπουργών Εξωτερικών, Ανάπτυξης,
Ανταγωνιστικότητας και Ναυτιλίας και Προστασίας
του Πολίτη, μπορεί να αποκλείεται η έκδοση άδειας
του άρθρου 1 για εταιρείες που είναι εγκατεστημένες
και λειτουργούν σε συγκεκριμένα κράτη.
3. Με κοινή απόφαση των Υπουργών Εθνικής Άμυνας,
Ανάπτυξης, Ανταγωνιστικότητας και Ναυτιλίας και Προστασίας
του Πολίτη, για την έκδοση της οποίας λαμβάνονται
υπόψη οι εκάστοτε ισχύουσες σχετικές οδηγίες
του Διεθνούς Ναυτιλιακού Οργανισμού, ρυθμίζονται θέματα
που αφορούν:
α) τα στοιχεία που αναγράφονται στην άδεια και το υπόδειγμα
αυτής και ιδίως ο ονομαστικός καθορισμός του
επικεφαλής ένοπλου ιδιώτη φρουρού και του αντικαταστάτη
του, καθώς και την υποχρέωση γνωστοποίησης
του εκάστοτε επικεφαλής και του αντικαταστάτη αυτού,
β) τα στοιχεία που πρέπει να περιέχει ο φάκελος με
την αίτηση του πλοιοκτήτη ή του διαχειριστή πλοίου που
υποβάλλεται σύμφωνα με την παράγραφο 3 του άρθρου
2,
γ) τις περιοχές υψηλού κινδύνου,
δ) τη διαδικασία αναφοράς του συμβάντος μετά το πέρας
αυτού,
ε) κάθε άλλο σχετικό θέμα.
4. Με κοινή απόφαση των Υπουργών Οικονομικών, Ανάπτυξης,
Ανταγωνιστικότητας και Ναυτιλίας και Προστασίας
του Πολίτη ρυθμίζονται τα περί εισόδου ή εξόδου
στη ή από τη χώρα και μεταφοράς στο ή από το
πλοίο όπλων και πυρομαχικών, που σχετίζονται με την
παροχή υπηρεσιών του Μέρους Α΄ του παρόντος νόμου
από ένοπλους ιδιώτες φρουρούς σε πλοίο οποιασδήποτε
σημαίας που βρίσκεται σε ελληνικό λιμένα ή αγκυροβόλιο.
5. Με κοινή απόφαση των Υπουργών Ανάπτυξης, Ανταγωνιστικότητας
και Ναυτιλίας και Προστασίας του
Πολίτη, η οποία εκδίδεται αφού ληφθούν υπόψη η εν γένει
διαμορφούμενη κατάσταση στο φαινόμενο της πειρατείας
και το αντίστοιχο επίπεδο ασφαλείας, όπως διαμορφώνεται
για την αντιμετώπισή της διεθνώς, μπορεί
να ανακληθεί ή να ανασταλεί η ισχύς άδειας του άρθρου
1 που έχει ήδη εκδοθεί.
6. Με κοινή απόφαση των Υπουργών Οικονομικών, Ανάπτυξης,
Ανταγωνιστικότητας και Ναυτιλίας και Προστασίας
του Πολίτη μπορεί να επανακαθορίζεται ο μέγιστος
χρόνος ισχύος της άδειας του άρθρου 1 και το ποσό
του καταβαλλόμενου τέλους, για τις άδειες που εκδίδονται
μετά τη θέση σε ισχύ της απόφασης αυτής.
7. Με κοινή απόφαση των Υπουργών Οικονομικών και
Προστασίας του Πολίτη ρυθμίζονται τα θέματα σχετικά
με τους όρους και τις προϋποθέσεις διενέργειας από
στελέχη του ΛΣ-ΕΛ.ΑΚΤ. σεμιναρίων για την εκπαίδευση
ένοπλων φρουρών πλοίων, την παροχή βεβαιώσεων
παρακολούθησης αυτών, τη διάρκεια ισχύος τους, το κόστος
συμμετοχής σε αυτά, το οποίο αποτελεί έσοδο του
Κρατικού Προϋπολογισμού, καθώς και κάθε άλλο σχετικό
θέμα.

Άρθρο 13
Εφαρμογή των διατάξεων
Οι διατάξεις του Μέρους Α΄ του παρόντος νόμου εφαρμόζονται
κατά παρέκκλιση των ισχυουσών διατάξεων
και ιδίως αυτών που αφορούν τη ρύθμιση θεμάτων
σχετικά με όπλα, πυρομαχικά, εκρηκτικές ύλες, εκρηκτικούς
μηχανισμούς (ν. 2168/1993, Α΄ 147) και ιδιωτικές επιχειρήσεις
παροχής ασφάλειας (ν. 2518/1997, Α΄ 164).

  ΜΕΡΟΣ Β΄
ΛΟΙΠΕΣ ΔΙΑΤΑΞΕΙΣ


Άρθρο 14
1. Το άρθρο 197 του ν. 4442/1929 (Α΄ 339) αντικαθίσταται
ως εξής:
«Άρθρο 197
Διοικητική Επιτροπή Ναυτικών Επιτάξεων
και Ναυλώσεων
1. Συνιστάται Διοικητική Επιτροπή Ναυτικών Επιτάξεων
και Ναυλώσεων (εφεξής ΔΕΝΕΝ), η οποία αποτελεί
όργανο του Λιμενικού Σώματος - Ελληνικής Ακτοφυλακής,
εδρεύει στον Πειραιά, συγκροτείται ανά διετία με απόφαση
του Υπουργού Προστασίας του Πολίτη που δημοσιεύεται
στην Εφημερίδα της Κυβερνήσεως και αποτελείται
από:
α) Τον Προϊστάμενο του Κλάδου Ασφάλειας Ναυσιπλοΐας
του Αρχηγείου Λιμενικού Σώματος-Ελληνικής Ακτοφυλακής,
ως Πρόεδρο.
β) Έναν (1) ανώτερο υπάλληλο του Γενικού Λογιστηρίου
του Κράτους του Υπουργείου Οικονομικών.
γ) Τον Διευθυντή της Διεύθυνσης Παλλαϊκής ΆμυναςΠολιτικής
Σχεδίασης Έκτακτης Ανάγκης και Θαλασσίων
Κρατικών Μεταφορών του Αρχηγείου Λιμενικού Σώματος-Ελληνικής
Ακτοφυλακής.
δ) Έναν (1) Τεχνικό Αξιωματικό ΛΣ-ΕΛ.ΑΚΤ. της Διεύθυνσης
Ελέγχου Πλοίων του Κλάδου Ασφάλειας Ναυσιπλοίας
του Αρχηγείου Λιμενικού Σώματος-Ελληνικής Ακτοφυλακής.
ε) Έναν (1) Αξιωματικό ΛΣ-ΕΛ.ΑΚΤ. ειδικότητας Νομικού
από τους υπηρετούντες στο Αρχηγείο Λιμενικού Σώματος-Ελληνικής
Ακτοφυλακής.
στ) Έναν (1) ανώτερο υπάλληλο της Γενικής Γραμματείας
Ναυτιλίας του Υπουργείου Ανάπτυξης, Ανταγωνιστικότητας
και Ναυτιλίας.
ζ) Δύο (2) μέλη του Ναυτικού Επιμελητηρίου Ελλάδος
(εφεξής Ν.Ε.Ε.), από τα οποία το ένα από την επιβατηγό
και το άλλο από τη φορτηγό ναυτιλία.
2. Καθήκοντα εισηγητή εκτελεί ο Διευθυντής της Διεύθυνσης
Παλλαϊκής Άμυνας-Πολιτικής Σχεδίασης Έκτακτης
Ανάγκης και Θαλασσίων Κρατικών Μεταφορών του
Αρχηγείου Λιμενικού Σώματος-Ελληνικής Ακτοφυλακής.
Καθήκοντα Γραμματέα εκτελεί ένας κατώτερος Αξιωματικός
ΛΣ-ΕΛ.ΑΚΤ. από τους υπηρετούντες στο Αρχηγείο
Λιμενικού Σώματος-Ελληνικής Ακτοφυλακής.
3. Με την απόφαση ορισμού των μελών της Επιτροπής
ορίζονται και τα αναπληρωματικά μέλη ως εξής:
α) Του Προϊσταμένου του Κλάδου Ασφάλειας Ναυσιπλοΐας
του Αρχηγείου Λιμενικού Σώματος-Ελληνικής Ακτοφυλακής,
ο Διευθυντής της Διεύθυνσης Ελέγχου
Πλοίων του ιδίου Κλάδου.
β) Του ανωτέρου υπαλλήλου του Γενικού Λογιστηρίου
του Κράτους του Υπουργείου Οικονομικών, άλλος ανώτερος
υπάλληλος του Γενικού Λογιστηρίου του Κράτους.
γ) Του Διευθυντή της Διεύθυνσης Παλλαϊκής ΆμυναςΠολιτικής
Σχεδίασης Έκτακτης Ανάγκης και Θαλασσίων
Κρατικών Μεταφορών του Αρχηγείου Λιμενικού Σώματος-Ελληνικής
Ακτοφυλακής, ο Τμηματάρχης του Τμήματος
Επιτάξεων-Ναυλώσεων της συγκεκριμένης Διεύθυνσης.
δ) Του Τεχνικού Αξιωματικού ΛΣ- ΕΛ.ΑΚΤ. της Διεύθυνσης
Ελέγχου Πλοίων του Κλάδου Ασφάλειας Ναυσιπλοΐας
του Αρχηγείου Λιμενικού Σώματος-Ελληνικής Ακτοφυλακής,
άλλος Τεχνικός Αξιωματικός ΛΣ-ΕΛ.ΑΚΤ.
της ιδίας Διεύθυνσης.
ε) Του Αξιωματικού ΛΣ-ΕΛ.ΑΚΤ. ειδικότητας νομικού,
άλλος Αξιωματικός της ίδιας ειδικότητας από τους υπηρετούντες
στο Αρχηγείο Λιμενικού Σώματος-Ελληνικής
Ακτοφυλακής.
στ) Του ανώτερου υπαλλήλου της Γενικής Γραμματείας
Ναυτιλίας του Υπουργείου Ανάπτυξης, Ανταγωνιστικότητας
και Ναυτιλίας, άλλος ανώτερος υπάλληλος της
Γενικής Γραμματείας του Υπουργείου Ανάπτυξης, Ανταγωνιστικότητας
και Ναυτιλίας.
ζ) Των δύο (2) μελών του Ναυτικού Επιμελητηρίου Ελλάδος,
άλλα δύο (2) μέλη από τον ίδιο φορέα, από τα οποία
το ένα (1) από την επιβατηγό και το άλλο από τη
φορτηγό ναυτιλία.
η) Αναπληρωτής του Γραμματέα, ένας κατώτερος Αξιωματικός
ΛΣ-ΕΛ.ΑΚΤ. από τους υπηρετούντες στο Αρχηγείο
Λιμενικού Σώματος-Ελληνικής Ακτοφυλακής.
4. Τα θέματα συγκρότησης, λειτουργίας και λήψης αποφάσεων
της Επιτροπής ρυθμίζονται από τα άρθρα 13,
14 και 15 του ν. 2690/1999 «Κύρωση του Κώδικα Διοικητικής
Διαδικασίας και άλλες διατάξεις», (Α΄ 45).»
2. Το άρθρο 198 του ν. 4442/1929 αντικαθίσταται ως εξής:
«Άρθρο 198
Αποφάσεις-Γνωμοδοτήσεις ΔΕΝΕΝ
1. Η Διοικητική Επιτροπή Ναυτικών Επιτάξεων και
Ναυλώσεων αποφασίζει σύμφωνα με τις διατάξεις του
ν. 4442/1929, όπως τροποποιήθηκε και ισχύει:
α) Για την πληρωμή ναύλου.
β) Για την παροχή αποζημίωσης για τη ναυτική επίταξη.
γ) Για τις ζημιές των πλοίων, πλοιαρίων και γενικά ναυπηγημάτων
που προήλθαν από ασυνήθη χρήση.
δ) Για την παροχή προκαταβολών στις επιτάξεις και
ναυλώσεις.
2. Επίσης, η Επιτροπή γνωμοδοτεί για κάθε θέμα επίταξης
ή ναύλωσης που παραπέμπεται σε αυτήν από τον
Υπουργό Προστασίας του Πολίτη, καθώς και για κάθε απαίτηση
που αφορά ζημιές της περίπτωσης γ΄ της παραγράφου
1. »
3. Το άρθρο 199 του ν. 4442/1929 αντικαθίσταται ως εξής:
«Άρθρο 199
Επιτάξεις βιομηχανικών μονάδων
1. Στη Διοικητική Επιτροπή Ναυτικών Επιτάξεων και
Ναυλώσεων του άρθρου 197, για τις εκτιμήσεις που έχουν
σχέση με την επίταξη βιομηχανικών μονάδων και ιδίως
ναυπηγείων, δεξαμενών και εργοστασίων, ο Προϊστάμενος
του Κλάδου Ασφάλειας Ναυσιπλοΐας του Αρχηγείου
Λιμενικού Σώματος-Ελληνικής Ακτοφυλακής αντικαθίσταται
από τον Διευθυντή Διευθύνσεως Δ2 του
Δ΄ Κλάδου του Γενικού Επιτελείου Ναυτικού και τα δύο
μέλη του Ναυτικού Επιμελητηρίου Ελλάδος από δύο εκπροσώπους
του Βιομηχανικού Κλάδου που υποδεικνύονται
από το Εμπορικό και Βιομηχανικό Επιμελητήριο Πειραιά.
Τα λοιπά μέλη της Επιτροπής παραμένουν τα ίδια.
2. Ως αναπληρωτές των μελών της παραγράφου 1 ορίζονται
οι εξής:
α) Του Διευθυντή Διεύθυνσης Δ2 του Δ΄ Κλάδου του
Γενικού Επιτελείου Ναυτικού, ο αρχαιότερος των Τμηματαρχών
της παραπάνω Διεύθυνσης.
β) Των δύο εκπροσώπων του Βιομηχανικού Κλάδου
του Εμπορικού και Βιομηχανικού Επιμελητηρίου Πειραιά,
άλλοι δύο εκπρόσωποι από τον ίδιο φορέα.
3. Η Διοικητική Επιτροπή Ναυτικών Επιτάξεων και
Ναυλώσεων, με τη σύνθεση που καθορίζεται στο παρόν
άρθρο, αποφασίζει για:
α) την παροχή αποζημίωσης στις απαιτήσεις που προέρχονται
από επίταξη των βιομηχανικών μονάδων της
παραγράφου 1,
β) κάθε ζήτημα σχετικό με την αμοιβή του προσωπικού,
γ) τις ζημιές από ασυνήθη χρήση των ναυπηγείων, δεξαμενών
και βιομηχανικών εργοστασίων που επιτάχθηκαν,
δ) την παροχή είδους και ποσού προκαταβολών έναντι
επιτάξεων μέχρι του ενός τρίτου του προβλεπόμενου
για την αποζημίωση ποσού,
ε) το συντελεστή με βάση τον οποίο γίνεται η πληρωμή
των εργοστασίων στο ναυπηγείο, στη δεξαμενή και
στο εργοστάσιο.»
4. Το άρθρο 200 του ν. 4442/1929 αντικαθίσταται ως εξής:
«Άρθρο 200
Γνωμοδοτική Επιτροπή Ναυλώσεων
1. Συνιστάται Γνωμοδοτική Επιτροπή Ναυλώσεων, η οποία
αποτελεί όργανο του ΛΣ -ΕΛ.ΑΚΤ., εδρεύει στον
Πειραιά, είναι τριμελής, συγκροτείται ανά διετία με απόφαση
του Υπουργού Προστασίας του Πολίτη και αποτελείται
από:
α) Έναν (1) ανώτερο Αξιωματικό ΛΣ-ΕΛ.ΑΚΤ. από τους
υπηρετούντες στο Αρχηγείο Λιμενικού Σώματος-Ελληνικής
Ακτοφυλακής ως Πρόεδρο, με αναπληρωτή άλλον ανώτερο
Αξιωματικό ΛΣ -ΕΛ.ΑΚΤ..
β) Δύο (2) μέλη του Ναυτικού Επιμελητηρίου Ελλάδος,
από τα οποία το ένα από την επιβατηγό και το άλλο από
τη φορτηγό ναυτιλία. Στις συνεδριάσεις της Επιτροπής
μετέχει μόνο το ένα (1) μέλος του Ν.Ε.Ε., ανάλογα με το
εξεταζόμενο θέμα. Ως αναπληρωτές ορίζονται δύο (2)
μέλη του Ν.Ε.Ε., από τα οποία το ένα από την επιβατηγό
και το άλλο από τη φορτηγό ναυτιλία.
γ) Έναν (1) Τεχνικό Αξιωματικό ΛΣ-ΕΛ.ΑΚΤ. από τους
υπηρετούντες στη Διεύθυνση Ελέγχου Πλοίων του Κλάδου
Ασφάλειας Ναυσιπλοΐας του Αρχηγείου Λιμενικού
Σώματος-Ελληνικής Ακτοφυλακής, με αναπληρωτή έναν
(1) Τεχνικό Αξιωματικό ΛΣ-ΕΛ.ΑΚΤ. από την ίδια Διεύθυνση
του Αρχηγείου.
δ) Έναν (1) ανώτερο υπάλληλο της Γενικής Γραμματείας
Ναυτιλίας του Υπουργείου Ανάπτυξης, Ανταγωνιστικότητας
και Ναυτιλίας, με αναπληρωτή έναν (1) ανώτερο
υπάλληλο της ίδιας Γενικής Γραμματείας.
2. Τα μέλη της Επιτροπής (τακτικά και αναπληρωματικά)
που προβλέπονται στις περιπτώσεις β΄, γ΄ και δ΄ της
παραγράφου 1, ταυτίζονται με τα μέλη που συμμετέχουν
στη Διοικητική Επιτροπή Ναυτικών Επιτάξεων και Ναυλώσεων
του άρθρου 197.
3. Η Γνωμοδοτική Επιτροπή Ναυλώσεων διενεργεί μειοδοτικούς
διαγωνισμούς για ναυλώσεις πλοίων για κρατικές
μεταφορές και γνωμοδοτεί εγγράφως πριν από την
υπογραφή του ναυλοσυμφώνου για το αν οι όροι του
συμφέρουν το Δημόσιο.
4. Οι ενστάσεις κατά των πράξεων της Επιτροπής εκδικάζονται
από την Επιτροπή Αξιολόγησης Ενστάσεων Προσφυγών
του Αρχηγείου Λιμενικού Σώματος - Ελληνικής
Ακτοφυλακής.»
5. Το άρθρο 201 του ν. 4442/1929 αντικαθίσταται ως εξής:
«Άρθρο 201
Ειδική Επιτροπή Προκαταβολών
1. Συνιστάται Ειδική Επιτροπή Προκαταβολών για επιτάξεις
και ναυλώσεις, η οποία αποτελεί όργανο του ΛΣ –
ΕΛ.ΑΚΤ., εδρεύει στον Πειραιά, συγκροτείται ανά διετία
με απόφαση του Υπουργού Προστασίας του Πολίτη και
αποτελείται από τα εξής μέλη της Διοικητικής Επιτροπής
Ναυτικών Επιτάξεων και Ναυλώσεων του άρθρου 197:
α) Τον Προϊστάμενο του Κλάδου Ασφάλειας Ναυσιπλοΐας
του Αρχηγείου Λιμενικού Σώματος-Ελληνικής Ακτοφυλακής,
με αναπληρωτή τον Διευθυντή της Διεύθυνσης
Ελέγχου Πλοίων του συγκεκριμένου Κλάδου του
Αρχηγείου Λιμενικού Σώματος-Ελληνικής Ακτοφυλακής.
β) Έναν (1) Αξιωματικό ΛΣ-ΕΛ.ΑΚΤ. ειδικότητας Νομικού
από τους υπηρετούντες στο Αρχηγείο Λιμενικού Σώματος-Ελληνικής
Ακτοφυλακής με αναπληρωτή άλλον
Αξιωματικό ΛΣ –ΕΛ.ΑΚΤ. της αυτής ειδικότητας από τον
ίδιο φορέα.
γ) Δύο (2) μέλη του Ναυτικού Επιμελητηρίου Ελλάδος,
από τα οποία το ένα από την επιβατηγό και το άλλο από
τη φορτηγό ναυτιλία. Στις συνεδριάσεις της Επιτροπής
μετέχει το ένα (1) μέλος του Ν.Ε.Ε., ανάλογα με το εξεταζόμενο
θέμα. Αναπληρωτές ορίζονται δύο (2) μέλη
του Ν.Ε.Ε., από τα οποία το ένα από την επιβατηγό και
το άλλο από τη φορτηγό ναυτιλία.
2. Η Επιτροπή γνωμοδοτεί για τη χορήγηση προκαταβολής
ναύλου σε περιπτώσεις μακροχρόνιας επίταξης ή
ναύλωσης πλοίου, πλοιαρίου ή άλλου πλωτού μέσου
σύμφωνα με την εκάστοτε ισχύουσα νομοθεσία για το
θέμα αυτό.»
6. Η παρ. 2 του άρθρου 3 του α.ν. 1316/1938 (Α΄ 266)
αντικαθίσταται ως εξής:
«2. Ο διαγωνισμός της παραγράφου 1 διενεργείται από
τη Γνωμοδοτική Επιτροπή Ναυλώσεων του άρθρου
200 του ν. 4442/1929, όπως τροποποιήθηκε και ισχύει.»
7. Τα μέλη των Επιτροπών των άρθρων 197, 198, 199,
200 και 201 του ν. 4442/1929 δεν δικαιούνται αποζημίωση
για τη συμμετοχή τους σε αυτές.
8. Οι Επιτροπές των άρθρων 197 έως 201 του ν. 4442/
/1929 (Α΄ 339) για τις εκκρεμείς ενώπιόν τους πράξεις
και διαγωνισμούς και μέχρι την ολοκλήρωσή τους, εξακολουθούν
να λειτουργούν με τη συγκρότηση όπως αυτή
καθορίσθηκε πριν την έναρξη ισχύος του παρόντος
νόμου.

Άρθρο 15
1. Στην παρ. 2 του άρθρου 2 του ν. 4002/2011 (Α΄ 180)
προστίθενται περιπτώσεις ια΄ και ιβ΄ ως ακολούθως:
«ια) Από τις διατάξεις της περίπτωσης ι΄ εξαιρούνται
οι απόφοιτοι παραγωγικών σχολών του Λιμενικού Σώματος-Ελληνικής
Ακτοφυλακής και του Πυροσβεστικού Σώματος,
οι οποίοι πριν την κατάταξή τους σε αυτές, είχαν
ασφαλιστεί στον Τομέα Σύνταξης Μηχανικών και Εργοληπτών
Δημόσιων Έργων (Τ.Σ.Μ.Ε.Δ.Ε.) και στον τομέα
Σύνταξης και Ασφάλισης Υγειονομικών (Τ.Σ.Α.Υ.) του Ενιαίου
Ταμείου Ανεξάρτητα Απασχολουμένων (Ε.Τ.Α.Α.).
Οι παραπάνω ασφαλίζονται υποχρεωτικά στο Δημόσιο
από την κατάταξή τους και προαιρετικά στους συναφείς
με την ιδιότητά τους (μηχανικοί, ιατροί) ανωτέρω ασφαλιστικούς
φορείς.
ιβ) Στους Αξιωματικούς Λ.Σ.-ΕΛ.ΑΚΤ. απευθείας κατάταξης
ειδικότητας τεχνικού (Τ) και ιατρού (I), οι οποίοι
πριν την κατάταξή τους στις τάξεις του Λ.Σ.-ΕΛ.ΑΚΤ. είχαν
ασφαλισθεί στον Τομέα Σύνταξης Μηχανικών και
Εργοληπτικών Έργων (Τ.Σ.Μ.Ε.Δ.Ε.) και στον Τομέα Σύνταξης
και Ασφάλισης Υγειονομικών (Τ.Σ.Α.Υ.) του Ενιαίου
Ταμείου Ανεξάρτητα Απασχολούμενων (Ε.Τ.Α.Α.)
δύνανται να επιλέξουν τον υποχρεωτικό φορέα υπαγωγής
τους. Οι ανωτέρω υποχρεούνται εντός διμήνου από
την έναρξη ισχύος του παρόντος νόμου να υποβάλουν
σχετική δήλωση στη Διεύθυνση Χρηματικού, Ελέγχου
Δαπανών και Ασφάλισης Προσωπικού του Αρχηγείου Λιμενικού
Σώματος-Ελληνικής Ακτοφυλακής, εφόσον επιθυμούν
την αλλαγή του ασφαλιστικού φορέα υπαγωγής
τους.»
2. Στην παράγραφο 2 του άρθρου 27 του ν. 3863/2010
(Α΄ 115) προστίθεται πέμπτο εδάφιο ως ακολούθως:
«Από τις διατάξεις του δεύτερου εδαφίου εξαιρούνται
οι κατατασσόμενοι στις παραγωγικές σχολές του Λιμενικού
Σώματος-Ελληνικής Ακτοφυλακής και του Πυροσβεστικού
Σώματος από 1.1.2011 και μετά, οι οποίοι, πριν
την κατάταξή τους σε αυτές, είχαν ασφαλιστεί στον Τομέα
Σύνταξης Μηχανικών και Εργοληπτικών Έργων
(Τ.Σ.Μ.Ε.Δ.Ε.) και στον τομέα Σύνταξης και Ασφάλισης
Υγειονομικών (Τ.Σ.Α.Υ.) του Ε.Τ.Α.Α.. Οι ανωτέρω ασφαλίζονται
υποχρεωτικά στον κλάδο κύριας σύνταξης του
ΙΚΑ-ΕΤΑΜ από την κατάταξή τους και προαιρετικά στους
συναφείς με την ιδιότητά τους (μηχανικοί, ιατροί) ανωτέρω
ασφαλιστικούς φορείς.»
3. Η παράγραφος 1 του άρθρου 39 του ν. 4029/2011
(Α΄ 245) αντικαθίσταται ως εξής:
«1. Στο άρθρο 12 του ν. 3922/2011 «Σύσταση Αρχηγείου
Λιμενικού Σώματος-Ελληνικής Ακτοφυλακής και άλλες
διατάξεις» (Α΄ 35) προστίθεται παράγραφος 3 ως ακολούθως:
«3. Το Αρχηγείο Λ.Σ.-ΕΛ.ΑΚΤ., εκπροσωπούμενο από
όργανα που καθορίζονται με απόφαση του Υπουργού
Προστασίας του Πολίτη, μπορεί να συνάπτει συμβάσεις
με νοσηλευτικά ιδρύματα ιδιωτικού δικαίου, ιδιωτικές
κλινικές, ιδιώτες ιατρούς και φαρμακεία ή ιατρικούς και
φαρμακευτικούς συλλόγους, κέντρα φυσικοθεραπείας
και καταστήματα πώλησης οπτικών ειδών ή ακουστικών
βαρηκοΐας για την υγειονομική περίθαλψη των στελεχών
Λ.Σ.- ΕΛ.ΑΚΤ., σύμφωνα με τα οριζόμενα στο άρθρο
21 του π.δ. 432/1983 «Υγειονομική περίθαλψη των Στρατιωτικών
των Ενόπλων Δυνάμεων και του Λιμενικού Σώματος,
καθώς και των μελών των οικογενειών τους» (Α΄
162).»»
4. Τα στελέχη Λ.Σ.-ΕΛ.ΑΚΤ. και του Πυροσβεστικού
Σώματος που εξέρχονται της υπηρεσίας, λόγω σοβαρών
τραυματικών ή άλλων παθήσεων χωρίς να συνταξιοδοτούνται,
νοσηλεύονται σε δημόσιο νοσοκομείο για μια
διετία με δαπάνες του Δημοσίου.
5. Στο άρθρο 128 του ν. 3079/2002 «Κύρωση του Κώδικα
Προσωπικού Λ.Σ.» (Α΄ 311) προστίθενται παράγραφοι
11 και 12 ως ακολούθως:
«11. Στο Ιατρείο του Αρχηγείου Λ.Σ.-ΕΛ.ΑΚΤ., καθώς
και στα περιφερειακά ιατρεία Λ.Σ.-ΕΛ.ΑΚΤ. λειτουργούν
οδοντιατρεία όπου παρέχεται πρόληψη, διάγνωση, θεραπεία
και διενεργείται έλεγχος της οδοντιατρικής περίθαλψης
από Αξιωματικούς Λ.Σ.-ΕΛ.ΑΚΤ. Υγειονομικούς
ειδικότητας Οδοντιάτρου, σύμφωνα με τις διατάξεις του
Κώδικα Οδοντιατρικής Δεοντολογίας. Στο Ιατρείο του
Αρχηγείου Λ.Σ.-ΕΛ.ΑΚΤ. λειτουργεί οδοντοτεχνικό εργαστήριο,
για την κατασκευή προσθετικών εργασιών, από
Υπαξιωματικούς Λ.Σ.-ΕΛ.ΑΚΤ. Υγειονομικούς ειδικότητας
Οδοντοτεχνίτη, σύμφωνα με γραπτές οδηγίες και
εντολές Αξιωματικού Λ.Σ.-ΕΛ.ΑΚΤ. Υγειονομικού ειδικότητας
Οδοντιάτρου και σύμφωνα με τις διατάξεις για την
άσκηση του οδοντοτεχνικού επαγγέλματος.
12. Σε χώρους όπου λειτουργεί το Ιατρείο του Αρχηγείου
Λ.Σ. -ΕΛ.ΑΚΤ., καθώς και τα περιφερειακά ιατρεία
Λ.Σ. -ΕΛ.ΑΚΤ., δύναται να ιδρύονται φαρμακεία, τα οποία
λειτουργούν σύμφωνα με τις διατάξεις της φαρμακευτικής
νομοθεσίας, όπως ισχύουν κάθε φορά. Σκοπός
της λειτουργίας των φαρμακείων αυτών είναι η διάθεση
κάθε φύσεως φαρμάκων και συναφών φαρμακευτικών
προϊόντων στο εν ενεργεία και αποστρατεία προσωπικό
Λ.Σ. -ΕΛ.ΑΚΤ., καθώς και στα μέλη των οικογενειών
τους, τα οποία είναι ασφαλισμένα από τον δικαιούχο,
στις ίδιες μειωμένες τιμές που καθορίζονται κάθε φορά
για τους δικαιούχους εξωνοσοκομειακής φαρμακευτικής
περίθαλψης από το Στρατιωτικό Φαρμακείο και τα υποκαταστήματά
του. Η φαρμακευτική στα εν λόγω φαρμακεία
ασκείται αποκλειστικά από κατόχους πανεπιστημιακού
διπλώματος φαρμακοποιού και νόμιμης άδειας ασκήσεως
του φαρμακευτικού επαγγέλματος, σύμφωνα
με τις διατάξεις του Κώδικα της Ελληνικής Φαρμακευτικής
Δεοντολογίας, όπως ισχύουν κάθε φορά. Με απόφαση
του Υπουργού Προστασίας του Πολίτη καθορίζονται
οι όροι και προϋποθέσεις της σύμβασης μίσθωσης, η
διάρκεια αυτής, η διαδικασία επιλογής και κάθε άλλο
σχετικό θέμα.»
6. Η παράγραφος 5 του άρθρου 128 του ν. 3079/2002
(Α΄ 311) «Κύρωση του Κώδικα του Προσωπικού Λιμενικού
Σώματος» αντικαθίσταται ως ακολούθως:
«5. Όπου οι υπηρεσιακές ανάγκες το επιβάλλουν, δύναται
με απόφαση του Αρχηγού Λ.Σ.-ΕΛ.ΑΚΤ. να ιδρύονται
λέσχες (εντευκτήρια), για το προσωπικό Λ.Σ.ΕΛ.ΑΚΤ.,
οι οποίες εγκαθίστανται σε οικήματα και εγκαταστάσεις
του Αρχηγείου Λ.Σ.–ΕΛ.ΑΚΤ. ή σε μισθωμένους
για το σκοπό αυτόν, από το Δημόσιο, χώρους. Οι
δαπάνες προμήθειας των ειδών εξοπλισμού τους βαρύνουν
το Δημόσιο. Οι λέσχες Λ.Σ. -ΕΛ.ΑΚΤ. χρησιμοποιούνται
ως εστιατόρια, καθώς επίσης και για την κάλυψη
ψυχαγωγικών και πολιτιστικών αναγκών του προσωπικού
Λ.Σ. -ΕΛ.ΑΚΤ., δεν έχουν κερδοσκοπικό χαρακτήρα.
Στις λέσχες είναι δυνατόν να λειτουργεί και πρατήριο ειδών
-τροφίμων, που είναι απαραίτητα για τις ανάγκες
του προσωπικού Λ.Σ.-ΕΛ.ΑΚΤ.. Η οργάνωση και η λειτουργία
των λεσχών και κάθε άλλη σχετική λεπτομέρεια
ρυθμίζονται με την απόφαση ίδρυσής τους.»
7. Στο άρθρο 11 του ν. 3922/2011 «Σύσταση Αρχηγείου
Λιμενικού Σώματος - Ελληνικής Ακτοφυλακής και άλλες
διατάξεις» (Α΄ 35) προστίθεται παράγραφος 10 ως εξής:
«10. Στον Κρατικό Προϋπολογισμό εγγράφονται πιστώσεις
που επιτρέπεται να παρέχονται ως μηνιαία κατ'
αποκοπή χορηγήματα για την αντιμετώπιση μικροδαπανών
σχετικών με τη διαθεσιμότητα και ετοιμότητα των επιχειρησιακών
μέσων του Λιμενικού Σώματος-Ελληνικής
Ακτοφυλακής. Με κοινή απόφαση των Υπουργών Οικονομικών
και Προστασίας του Πολίτη καθορίζεται το ύψος
των πιστώσεων και η κατανομή τους σε Υπηρεσίες και
Λιμενικές Αρχές που εποπτεύουν επιχειρησιακά μέσα.
Τα παραπάνω μηνιαία πάγια χορηγήματα σχετικά με τη
διαθεσιμότητα και ετοιμότητα των επιχειρησιακών μέσων
καταβάλλονται στους Προϊσταμένους Υπηρεσιών
και Λιμενικών Αρχών που έχουν υπό την εποπτεία τους
επιχειρησιακά μέσα και δικαιολογούνται με τα εκάστοτε
προβλεπόμενα νόμιμα παραστατικά άνευ αποδόσεως
λογαριασμού. Η απόφαση αυτή δεν δημοσιεύεται στην
Εφημερίδα της Κυβερνήσεως.»
8. Τα εν ενεργεία στελέχη Λ.Σ. -ΕΛ.ΑΚΤ., τα οποία καθίστανται
ανίκανα για εκτέλεση οποιασδήποτε υπηρεσίας,
συνεπεία τραυμάτων ή παθήσεων, κατά την εκτέλεση
της υπηρεσίας ή ένεκα αυτής, ύστερα από γνωμάτευση
της αρμόδιας Υγειονομικής Επιτροπής, τίθενται στην
κατάσταση της μόνιμης διαθεσιμότητας. Λογίζεται ότι
σχετίζεται με την υπηρεσία και η μετακίνηση του προσωπικού
Λ.Σ.-ΕΛ.ΑΚΤ. για μετάβαση στην υπηρεσία του ή
για επιστροφή από την υπηρεσία του. Με προεδρικό διάταγμα
ρυθμίζονται οι προϋποθέσεις με τις οποίες τίθεται
το εν ενεργεία προσωπικό Λ.Σ. -ΕΛ.ΑΚΤ. σε κατάσταση
μόνιμης διαθεσιμότητας, οι αποδοχές, οι παροχές, θέματα
υγειονομικής περίθαλψης, οι προαγωγές του προσωπικού
που τελεί σε κατάσταση μόνιμης διαθεσιμότητας,
καθώς και κάθε άλλη αναγκαία λεπτομέρεια.
9. Η παράγραφος 4 του άρθρου 136 του ν. 3079/2002
(Α΄ 311), που προστέθηκε με την παράγραφο 14 του άρθρου
2 του ν. 3569/2007 (Α΄ 122), αντικαθίσταται ως ακολούθως:
«4. Για τα έξοδα συντήρησης-διατροφής των αστυνομικών
σκύλων ΛΣ-ΕΛ.ΑΚΤ. χορηγείται πάγιο κατ’ αποκοπή
χορήγημα, το ύψος του οποίου καθορίζεται με κοινή
απόφαση των Υπουργών Οικονομικών και Προστασίας
του Πολίτη.»
10. Η παράγραφος 6 του άρθρου 13 του β.δ. 160/1970
«Περί Ταμείου Αρωγής Λιμενικού Σώματος (Τ.Α.Λ.Σ.)»
(Α΄ 44), όπως τροποποιήθηκε και ισχύει, αντικαθίσταται
ως ακολούθως:
«6. Μέτοχοι που αποτάσσονται από το Λιμενικό ΣώμαΕλληνική
Ακτοφυλακή, μετά από τελεσίδικη απόφαση
του αρμόδιου Ανακριτικού Συμβουλίου, για αδικήματα
που προβλέπονται στην παράγραφο 1 του άρθρου 99 του
ν. 3079/2002 (Α΄ 311), στερούνται του δικαιώματος παροχής
του εφάπαξ βοηθήματος, καθώς και της επιστροφής
των εισφορών τους από το Ταμείο.»
11. Στην παράγραφο 1 του άρθρου 15 του β.δ. 160/1970
(Α΄ 44), όπως τροποποιήθηκε και ισχύει, αντικαθίσταται
η περίπτωση β΄ και προστίθενται περιπτώσεις γ΄ και δ΄
ως εξής:
«β) Το εφάπαξ βοήθημα είναι απαιτητό:
αα) μετά την έξοδο του δικαιούχου από τις τάξεις του
Λ.Σ.-ΕΛ.ΑΚΤ., για όσους εξέρχονται αυτεπαγγέλτως,
ββ) για όσους δικαιούχους εξέρχονται από τις τάξεις
του Λ.Σ.-ΕΛ.ΑΚΤ. κατόπιν αίτησής τους που υποβάλλεται
μετά την έναρξη ισχύος του παρόντος, με την παρέλευση
είκοσι πέντε (25) ετών από την ημερομηνία έναρξης
της μετοχικής τους σχέσης με το Ταμείο.
γ) Το εφάπαξ βοήθημα είναι καταβλητέο εντός εξαμήνου
από της υποβολής των προβλεπόμενων δικαιολογητικών
από τον δικαιούχο. Κατ’ εξαίρεση, επιτρέπεται η υπέρβαση
της ανωτέρω προθεσμίας μόνο στις περιπτώσεις
κατά τις οποίες τα χρηματικά διαθέσιμα του Ταμείου
δεν επαρκούν για την καταβολή του βοηθήματος εντός
αυτής.
δ) Οι όροι και προϋποθέσεις υπό τις οποίες το εφάπαξ
βοήθημα είναι απαιτητό και καταβλητέο, σύμφωνα με τις
περιπτώσεις β΄ και γ΄, δύνανται να τροποποιηθούν με
προεδρικό διάταγμα που εκδίδεται κατόπιν πρότασης
του Υπουργού Προστασίας του Πολίτη.»
12. Στο άρθρο 20 του ν. 3153/2003 «Ναυτική επαγγελματική
εκπαίδευση, κατάρτιση και επιμόρφωση και ρύθμιση
άλλων θεμάτων αρμοδιότητας του Υπουργείου Εμπορικής
Ναυτιλίας» (Α΄ 153), όπως τροποποιήθηκε και ισχύει:
α) Αντικαθίσταται το εδάφιο τέταρτο της περίπτωσης
α΄ της παραγράφου 2 ως ακολούθως:
«Οι Αξιωματικοί Λ.Σ.-ΕΛ.ΑΚΤ. της παρούσας περίπτωσης
διέπονται από τις διατάξεις που ισχύουν για τους Αξιωματικούς
Τεχνικούς της περίπτωσης β΄ της παραγράφου
1 του άρθρου 14 του Κώδικα του Προσωπικού Λιμενικού
Σώματος που κυρώθηκε με το ν. 3079/2002 (Α΄
311).»
β) Προστίθεται παράγραφος 3, ως ακολούθως:
«3. Οι κατατασσόμενοι ως Αξιωματικοί Λ.Σ.-ΕΛ.ΑΚΤ.
ειδικότητας Υγειονομικού, Οικονομικού ή Νομικού, από
την κατάταξή τους και με βάση τη σειρά επιτυχίας τους
κατά την κατάταξή τους, εντάσσονται στην επετηρίδα
της κατηγορίας τους, ως Ανθυποπλοίαρχοι Λ.Σ.-ΕΛ.ΑΚΤ.
ανάλογης ειδικότητας. Οι κατατασσόμενοι ως Αξιωματικοί
Λ.Σ.-ΕΛ.ΑΚΤ, ειδικότητας Ιερέα, εντάσσονται από
την κατάταξή τους στην επετηρίδα της κατηγορίας τους,
ως Ανθυποπλοίαρχοι Λ.Σ.-ΕΛ.ΑΚΤ. ανάλογης ειδικότητας.»

Άρθρο 16
1. Στο άρθρο 14 του ν. 3922/2011 (Α΄ 35), όπως τροποποιήθηκε
με το άρθρο 38 του ν. 4029/2011, προστίθεται
παράγραφος 9 ως ακολούθως:
«9. Με κοινή απόφαση των Υπουργών Οικονομικών και
Προστασίας του Πολίτη, καθορίζονται, σύμφωνα με τις
κείμενες διατάξεις, οι όροι και οι προϋποθέσεις καθιέρωσης
και χορήγησης αποζημίωσης για υπερωριακή, απογευματινή
και νυχτερινή απασχόληση, καθώς και απασχόληση
τις Κυριακές και εξαιρέσιμες ημέρες εργασίας
σε στελέχη Λ.Σ - ΕΛ.ΑΚΤ. που είναι αποσπασμένα ή διατίθενται
στα Γραφεία του Υπουργού Προστασίας του Πολίτη,
του Υφυπουργού Προστασίας του Πολίτη και του
Γενικού Γραμματέα Ασφάλειας Ναυσιπλοΐας.»
2. Μετά το έβδομο εδάφιο της παραγράφου 1 του άρθρου
20 του ν. 4024/2011 (Α΄ 266) προστίθεται εδάφιο
ως εξής:
«Κατ’ εξαίρεση καταβάλλεται, σύμφωνα με τις κείμενες
διατάξεις, αποζημίωση για υπερωριακή και απογευματινή
απασχόληση, καθώς και για απασχόληση τις Κυριακές
και εξαιρέσιμες ημέρες εργασίας στους Προϊσταμένους
των Διευθύνσεων των Υπηρεσιών της Ελληνικής
Αστυνομίας.»

Άρθρο 17
1. Στο άρθρο 6 του ν. 3013/2002 (Α΄ 102) προστίθεται
παράγραφος 5 ως ακολούθως:
«5. Με προεδρικό διάταγμα, το οποίο εκδίδεται με
πρόταση του Υπουργού Προστασίας του Πολίτη, συγκροτούνται
συλλογικά όργανα (επιτροπές και ομάδες
εργασίας), αρμοδιότητας της Γενικής Γραμματείας Πολιτικής
Προστασίας του Υπουργείου Προστασίας του Πολίτη,
ορίζονται τα μέλη αυτών, οι αρμοδιότητές τους, καθώς
και κάθε άλλο θέμα σχετικό με τη λειτουργία τους.
Η αποζημίωση των μελών τους καθορίζεται σύμφωνα με
τις κείμενες διατάξεις.»
2. Η παράγραφος 7 του άρθρου 6 του ν. 3863/2010 (Α΄
115), όπως τροποποιήθηκε με την παρ. 2 του άρθρου 76
του ν. 3996/2011 (Α΄170) και διατηρήθηκε σε ισχύ με την
παρ. 2 του άρθρου 23 του ν. 3918/2011 (Α΄ 31), αντικαθίσταται
ως εξής:
«7. Από 1.9.2011 καταργούνται όλες οι άλλες Επιτροπές
πιστοποίησης αναπηρίας που λειτουργούν σήμερα
στους ΦΚΑ, στις νομαρχίες και το Δημόσιο, με εξαίρεση
τις Ανώτατες Υγειονομικές Επιτροπές, Στρατού
(Α.Σ.Υ.Ε.), Ναυτικού (Α.Ν.Υ.Ε.), Αεροπορίας (Α.Α.Υ.Ε.),
την Ανώτατη Υγειονομική Επιτροπή της Ελληνικής Αστυνομίας,
την Ανώτατη Υγειονομική Επιτροπή του Πυροσβεστικού
Σώματος, καθώς και τις Επιτροπές Απαλλαγών
και τις Τριμελείς εξ ιατρών Επιτροπές, οι οποίες εξακολουθούν
να ασκούν τις αρμοδιότητές τους.»
3. Η παράγραφος 1 του άρθρου 8 του ν. 3511/2006 (Α΄
258) αντικαθίσταται ως ακολούθως:
«1. Το προσωπικό του Πυροσβεστικού Σώματος διακρίνεται
στις εξής κατηγορίες:
α. Πυροσβεστικό Προσωπικό
β. Πυροσβέστες Πενταετούς Υποχρέωσης και
γ. Πολιτικό Προσωπικό.»
4. Η παράγραφος 1 του άρθρου 9 του ν. 3511/2006, όπως
συμπληρώθηκε με την παράγραφο 1 του άρθρου 1
του π.δ. 194/2008 (Α΄ 254), την παράγραφο 2 του άρθρου
1 του π.δ. 96/2009 (Α΄ 123) και την παράγραφο 1
του άρθρου 1 του π.δ. 121/2010 (Α΄ 198), αντικαθίσταται
ως ακολούθως:
«1. Οι οργανικές θέσεις, κατά κατηγορία, βαθμό και ειδικότητα,
του πυροσβεστικού προσωπικού του Πυροσβεστικού
Σώματος είναι οι εξής:
Α) Γενικών Καθηκόντων:
Αντιστράτηγοι Πυροσβεστικού Σώματος 4
Υποστράτηγοι Πυροσβεστικού Σώματος 6
Αρχιπύραρχοι 23
Πύραρχοι (παραγωγικής σχολής) 53
Αντιπύραρχοι (παραγωγικής σχολής) 119
Αντιπύραρχος (σχολής μετεκπαίδευσης) 1
Επιπυραγοί (παραγωγικής σχολής) 133
Επιπυραγοί (σχολής μετεκπαίδευσης) 4
Πυραγοί (παραγωγικής σχολής) 195
Πυραγοί (σχολής μετεκπαίδευσης) 7
Υποπυραγοί − Ανθυποπυραγοί
(παραγωγικής σχολής) 882
Υποπυραγοί − Ανθυποπυραγοί
(σχολής μετεκπαίδευσης) 47
Πυρονόμοι (παραγωγικής σχολής) 214
Αρχιπυροσβέστες (παραγωγικής σχολής) 2.892
Αρχιπυροσβέστες (μη παραγωγικής σχολής) Πυροσβέστες
3.909
Πυροσβέστες πενταετούς υποχρέωσης 4.000.»
5. Η περίπτωση β΄ της παραγράφου 2 του άρθρου 8
του ν. 3511/2006 (Α΄ 258) αντικαθίσταται ως ακολούθως:
«β. Ειδικών καθηκόντων.
Ειδικών καθηκόντων είναι:
1. Οι Διοικητικοί
2. Οι Τεχνικοί
3. Οι Πλοηγοί − Κυβερνήτες
4. Οι Πλοηγοί – Μηχανικοί
5. Οι Υγειονομικοί και
6. Το προσωπικό της Πληροφορικής.
Για όλες τις ανωτέρω κατηγορίες Αξιωματικών τηρούνται
ιδιαίτερες επετηρίδες.
Στις οργανικές θέσεις των Αξιωματικών του Πυροσβεστικού
Σώματος προστίθενται εβδομήντα (70) θέσεις
στους Διοικητικούς Αξιωματικούς Ειδικών Καθηκόντων,
με μείωση οργανικών θέσεων Αξιωματικών Γενικών Καθηκόντων
στους βαθμούς του Επιπυραγού κατά εννέα
(9) θέσεις, Πυραγού κατά είκοσι (20) θέσεις, Υποπυραγού
κατά είκοσι (20) θέσεις, Ανθυποπυραγού κατά είκοσι
(20) θέσεις και μίας (1) θέσης Αρχιπυράρχου Τεχνικών.
Στους Διοικητικούς Αξιωματικούς συμπεριλαμβάνονται
οι ακόλουθες ειδικότητες: Νομικοί, Οικονομολόγοι, Πολιτικοί
Μηχανικοί, Ηλεκτρολόγοι Μηχανικοί, Μηχανολόγοι
Μηχανικοί, Μηχανολόγοι Αεροναυπηγοί, Μηχανολόγοι
Ναυπηγοί, Χημικοί Μηχανικοί, Χημικοί, Φυσικοί και
Μαθηματικοί. Με απόφαση του Υπουργού Προστασίας
του Πολίτη κατανέμονται οι ως άνω οργανικές θέσεις ανά
ειδικότητα.
Οι Διοικητικοί Αξιωματικοί Ειδικών καθηκόντων καλύπτουν
θέσεις, στο Αρχηγείο Πυροσβεστικού Σώματος,
στις Ειδικές Υπηρεσίες του Νομού Αττικής και στις έδρες
των Περιφερειακών Διοικήσεων Πυροσβεστικών Υπηρεσιών.
Με απόφαση του Αρχηγού του Πυροσβεστικού
Σώματος κατανέμονται οι θέσεις των Διοικητικών Αξιωματικών
Ειδικών Καθηκόντων ανά βαθμό και ειδικότητα
στις προαναφερόμενες υπηρεσίες ανάλογα με τις υπηρεσιακές
ανάγκες.
Οι ως άνω οργανικές θέσεις καλύπτονται ως ακολούθως:
α) Από Αξιωματικούς Γενικών Καθηκόντων, οι οποίοι
κατέχουν τους απαιτούμενους τίτλους σπουδών και
μπορούν με αίτησή τους να μετατάσσονται σε κενές οργανικές
θέσεις Διοικητικών Αξιωματικών του βαθμού
τους, τηρουμένης της μεταξύ των αρχαιότητας στην κάλυψη
των θέσεων αυτών.
β) Από ιδιώτες, οι οποίοι διαθέτουν τους απαιτούμενους
τίτλους σπουδών με απευθείας κατάταξη στο Πυροσβεστικό
Σώμα.
Με προεδρικό διάταγμα, το οποίο εκδίδεται μετά από
πρόταση του Υπουργού Προστασίας του Πολίτη, καθορίζονται:
α) Αναφορικά με τους προς μετάταξη Αξιωματικούς
Γενικών Καθηκόντων, ο αριθμός των κενών οργανικών
θέσεων που καλύπτονται ανά ειδικότητα, η ποσόστωση
κάθε ειδικότητας ανά βαθμό, καθώς και τα κριτήρια εφαρμογής,
η προθεσμία υποβολής των αιτήσεων, οι προϋποθέσεις
και τα δικαιολογητικά συμμετοχής, το αρμόδιο
όργανο και η διαδικασία επιλογής, η σύνταξη των
σχετικών πινάκων, τα καθήκοντα αυτών και κάθε άλλη
σχετική λεπτομέρεια.
β) Αναφορικά με τους προς κατάταξη ιδιώτες, οι ειδικότητες,
το όριο ηλικίας, τα προσόντα και οι προϋποθέσεις
πρόσληψης, ο τρόπος επιλογής με μόρια, η διαδικασία
επιλογής των υποψηφίων, ο τρόπος σύνταξης των
πινάκων, η διαδικασία κατάταξης, τα θέματα που αφορούν
τη μετά την κατάταξη εκπαίδευση, ο βαθμός με τον
οποίο κατατάσσονται, ο τρόπος ένταξής τους στις προβλεπόμενες
επετηρίδες, το ασφαλιστικό τους καθεστώς,
τα καθήκοντά τους και κάθε άλλη αναγκαία λεπτομέρεια.
Για θέματα σχετικά με τις κρίσεις, τις προαγωγές και
την αποστρατεία των Διοικητικών Αξιωματικών εφαρμόζονται
οι διατάξεις του π.δ. 305/1992 (Α΄152), όπως ισχύει.
Με προεδρικό διάταγμα, που εκδίδεται μετά από
πρόταση του Υπουργού Προστασίας του Πολίτη, ρυθμίζονται
θέματα σχετικά με τις μεταθέσεις των Διοικητικών
Αξιωματικών.»
6. Στην περίπτωση Β΄ «Ειδικών Καθηκόντων» της παραγράφου
1 του άρθρου 9 του ν. 3511/2006 (Α΄ 258)
προστίθεται κατηγορία (1) Διοικητικοί, αναριθμούμενων
των λοιπών κατηγοριών κατά σειρά σε (2) Τεχνικοί, (3)
Υγειονομικοί, (4) Πλοηγοί Κυβερνήτες, (5) Πλοηγοί Μηχανικοί
και (6) Προσωπικό Πληροφορικής ως εξής:
«Β) Ειδικών Καθηκόντων:
(1) Διοικητικοί:
Αρχιπύραρχος 1
Πύραρχοι 6
Αντιπύραρχοι 10
Επιπυραγοί 13
Πυραγοί 13
Υποπυραγοί 13
Ανθυποπυραγοί 14.»
7. Το πρώτο εδάφιο του άρθρου 33 του ν. 4029/2011
(Α΄ 245) αντικαθίσταται ως εξής:
«Οι υποψήφιοι για κατάταξη στο Πυροσβεστικό Σώμα
ως Δόκιμοι Πυροσβέστες Γενικών Καθηκόντων απαιτείται
να έχουν τα ακόλουθα προσόντα και προϋποθέσεις,
τα οποία πρέπει να συντρέχουν κατά την ημερομηνία υποβολής
της αίτησης συμμετοχής και κατά την ημερομηνία
κατάταξης, εκτός της ηλικίας:».
8. Το πρώτο εδάφιο της περίπτωσης 2 του άρθρου 33
του ν. 4029/2011 αντικαθίσταται ως εξής:
«2. Να έχουν συμπληρώσει το 19ο έτος της ηλικίας
τους και να μην έχουν υπερβεί το 29ο έτος της ηλικίας
τους, την 31η Δεκεμβρίου του έτους λήξης της προθεσμίας
υποβολής της αίτησης συμμετοχής, με τις ακόλουθες
εξαιρέσεις:».
9. Μετά την περίπτωση γ΄ της περίπτωσης 2 του άρθρου
33 του ν. 4029/2011 προστίθεται εδάφιο ως ακολούθως:
«Για τον υπολογισμό της ηλικίας όλων των υποψηφίων
ως ημερομηνία γέννησης λαμβάνεται η 31η Δεκεμβρίου
του έτους γέννησης.»

Άρθρο 18
1. Για την αντιμετώπιση των άμεσων και επιτακτικών
αναγκών στελέχωσης των Υπηρεσιών Ασύλου, Πρώτης
Υποδοχής και της Αρχής Προσφυγών, σύμφωνα με τις
διατάξεις των άρθρων 2, 3 και 9 του ν. 3907/2011 (Α΄ 7)
και της παρ. 8 του άρθρου 40 του ν. 4024/2011 (Α΄ 226),
επιτρέπεται και η μετάταξη, απόσπαση ή μεταφορά προσωπικού
από Ο.Τ.Α. α΄και β΄ βαθμού σε υφιστάμενες κενές
οργανικές θέσεις. Ο καθορισμός των κενών οργανικών
θέσεων γίνεται με απόφαση του Υπουργού Προστασίας
του Πολίτη.
2. Με κοινή υπουργική απόφαση των Υπουργών Εσωτερικών
και Προστασίας του Πολίτη καθορίζονται η διαδικασία,
οι προϋποθέσεις, ο αριθμός του προσωπικού, τα
όργανα που διενεργούν τις σχετικές υπηρεσιακές μεταβολές,
καθώς και κάθε άλλο σχετικό θέμα για την εφαρμογή
της παραγράφου 1.
3. Οι Υπηρεσίες Ασύλου και Πρώτης Υποδοχής του
ν. 3907/2011 (Α΄ 7) δύνανται να στελεχώνονται με προσωπικό
αντίστοιχου κλάδου και ειδικότητας που περιλαμβάνεται
σε οριστικούς πίνακες διοριστέων του ΑΣΕΠ
και των φορέων, οι οποίοι δημοσιεύτηκαν μέχρι την
31.12.2010. Η πλήρωση θα διενεργείται μετά από δημόσια
πρόσκληση του ΑΣΕΠ για την υποβολή αιτήσεων των
ενδιαφερομένων κατόπιν αιτήματος του Υπουργού Προστασίας
του Πολίτη. Η επιλογή θα πραγματοποιείται από
το ΑΣΕΠ από τους περιλαμβανόμενους στους παλαιότερους
πίνακες οριστικών αποτελεσμάτων και με βάση τη
σειρά κατάταξης των υποψηφίων σε αυτούς. Η διαδικασία
θα ολοκληρώνεται κατόπιν έκδοσης της προβλεπόμενης
στις διατάξεις του άρθρου 11 του ν. 3833/2010, όπως
ισχύει, απόφασης κατανομής του Υπουργού Διοικητικής
Μεταρρύθμισης και Ηλεκτρονικής Διακυβέρνησης.
4. Το δεύτερο εδάφιο της παραγράφου 7 του άρθρου 3
του ν. 3907/2011 (Α΄ 7) τροποποιείται ως εξής:
«Η πλήρωση των θέσεων διενεργείται μετά από δημόσια
πρόσκληση ενδιαφέροντος από τον Υπουργό Προστασίας
του Πολίτη. Οι αποσπάσεις διενεργούνται με
κοινή απόφαση του Υπουργού Προστασίας του Πολίτη
και του συναρμόδιου Υπουργού, κατά παρέκκλιση από
κάθε γενική ή ειδική διάταξη, μετά από πρόταση του Διευθυντή
της Αρχής Προσφυγών, ο οποίος αξιολογεί τα
τυπικά και ουσιαστικά προσόντα των υποψηφίων.»
5. Το πρώτο εδάφιο της παρ. 3 του άρθρου 1 του
ν. 3938/2011 (Α΄ 61) αντικαθίσταται ως ακολούθως:
«Στο Γραφείο συνιστάται Τριμελής Επιτροπή, η οποία
συγκροτείται από έναν επίτιμο δικαστικό λειτουργό ή
συνταξιούχο του Συμβουλίου της Επικρατείας-Νομικού
Συμβουλίου του Κράτους-Ελεγκτικού Συνεδρίου ή διατελέσαντα
στη θέση του Συνηγόρου ή βοηθού Συνηγόρου
του Πολίτη ή Γενικού Επιθεωρητή Δημόσιας Διοίκησης ή
Πρέσβη επί τιμή, ως πρόεδρο, ένα μέλος του Γραφείου
του Νομικού Συμβούλου του Κράτους στο Υπουργείο
Προστασίας του Πολίτη και έναν επίτιμο εισαγγελικό
λειτουργό, ως μέλη.»
6. Το εδάφιο α΄ της παραγράφου 14 του ν. 3938/2011
(Α΄ 61) αντικαθίσταται ως ακολούθως:
«Τα μέλη της τριμελούς Επιτροπής διορίζονται με
τους αναπληρωτές τους, με απόφαση του Υπουργού
Προστασίας του Πολίτη.»
7. Κατά παρέκκλιση των διατάξεων του άρθρου 14 παράγραφοι
2 και 3 του π.δ. 114/2010 (Α΄ 195), η Αποφαινόμενη
Αρχή του άρθρου 2 σημείο ιθ΄ του π.δ. 114/2010
(Α΄ 195) διακόπτει, λόγω σιωπηρής ανάκλησης, τη διαδικασία
εξέτασης των αιτημάτων διεθνούς προστασίας, τα
οποία κατά την έναρξη ισχύος του παρόντος νόμου έχουν
απορριφθεί σε α΄ βαθμό και εκκρεμεί η εξέτασή
τους σε β΄ βαθμό, εφόσον ο αιτών δεν έχει εμφανισθεί
για να ανανεώσει το ειδικό δελτίο αιτήσαντος άσυλο αλλοδαπού
εντός προθεσμίας τριών (3) μηνών μετά τη λήξη
της ισχύος του ως άνω δελτίου. Για τη διακοπή αυτή η
αποφαινόμενη αρχή συντάσσει σχετική πράξη και θέτει
την υπόθεση στο αρχείο.
Σε περίπτωση επανεμφάνισης του ενδιαφερομένου ενώπιον
της ως άνω Αρχής αυτός έχει δικαίωμα να ζητήσει
τη συνέχιση της εξέτασης του αιτήματός του, από το
στάδιο στο οποίο είχε διακοπεί, προβάλλοντας τους λόγους
για τους οποίους δεν συντρέχει σιωπηρή ανάκληση
της αίτησής του. Μέχρι την οριστική κρίση της ως άνω
αίτησης, ο ενδιαφερόμενος δεν απελαύνεται από τη χώρα
ούτε εκτελείται απόφαση επιστροφής.

Άρθρο 19
Για τα αδικήματα που διώκονται κατ’ έγκληση και φέρεται
ότι διαπράχθηκαν από αστυνομικό, λιμενικό ή πυροσβεστικό
υπάλληλο κατά την άσκηση των καθηκόντων
τους και εξαιτίας αυτών δεν έχουν εφαρμογή οι διατάξεις
των άρθρων 275, 409 - 413 και 417 - 429 του Κώδικα
Ποινικής Δικονομίας.

Άρθρο 20
1. Στο Μετοχικό Ταμείο Στρατού και στο Ταμείο Αρωγής
Υπαλλήλων Αστυνομίας Πόλεων, περιέρχεται ως
πόρος σε ποσοστό 68% και 32% αντίστοιχα:
α) ποσοστό 5% επί των επιβαλλόμενων σε χρήμα ποινών,
καθώς και επί των ποσών που προκύπτουν από τη
μετατροπή των στερητικών της ελευθερίας ποινών,
β) το ποσό που προέρχεται από την εκποίηση των πάσης
φύσεως πλεοναζόντων και μη αναγκαιούντων ή πεπαλαιωμένων
κινητών πραγμάτων, ιδίως υλικών, εφοδίων,
μηχανημάτων, παντός είδους τροχοφόρων και
πλωτών μέσων της Ελληνικής Αστυνομίας, που δεν μπορούν
να χρησιμοποιηθούν για το σκοπό για τον οποίο
προορίζονται. Τα ανωτέρω υλικά παραδίδονται στις αρμόδιες
υπηρεσίες του Στρατού Ξηράς και ακολουθείται η
ισχύουσα διαδικασία για την εκποίηση πολεμικού υλικού.
2. Η παράγραφος 1 του άρθρου 4 του ν.663/1977 (Α΄
215), όπως αντικαταστάθηκε με το άρθρο 24 του ν. 2145/
1993 (Α΄ 88), αντικαθίσταται ως εξής:
«1. Τα ποσά των επιβαλλόμενων σε χρήμα ποινών, καθώς
και τα ποσά που προκύπτουν από τη μετατροπή των
στερητικών της ελευθερίας ποινών, προσαυξάνονται κατά
την είσπραξη κατά ποσοστό ενενήντα επτά τοις εκατό
(97%).»
3. Η διαδικασία είσπραξης και απόδοσης των πόρων
των παραγράφων 1 και 2 στους ασφαλιστικούς φορείς,
καθώς και κάθε άλλο σχετικό θέμα ρυθμίζεται με κοινή
απόφαση των Υπουργών Οικονομικών, Εθνικής Άμυνας,
Εργασίας και Κοινωνικής Ασφάλισης και Προστασίας
του Πολίτη.
4. Τα τρία πρώτα εδάφια της παρ. 3 του άρθρου 13 του
ν. 2622/1998 (Α΄ 138), όπως ισχύει, αντικαθίστανται ως
εξής:
«3. Για την εξέταση της αίτησης σύνδεσης ή συνέχισης
αυτής, καταβάλλεται τέλος υπέρ του Δημοσίου ύψους
σαράντα (40) ευρώ για κάθε σύνδεση. Αν εγκριθεί
η σύνδεση ή η συνέχισή της, καταβάλλεται υπέρ του Δημοσίου
ετήσιο τέλος τετρακοσίων (400) ευρώ για κάθε
σύνδεση, το οποίο προσαυξάνεται κατά ποσοστό 15%.
Το αναλογούν στο ποσοστό αυτό ποσό αποδίδεται απευθείας
στα ασφαλιστικά ταμεία του προσωπικού της Ελληνικής
Αστυνομίας, επιμεριζόμενο κατά ποσοστό 68%
στον Τομέα Πρόνοιας Αστυνομικών του Ταμείου Επικουρικής
Ασφάλισης και Πρόνοιας Απασχολούμενων στα
Σώματα Ασφαλείας και κατά ποσοστό 32% στον Τομέα
Πρόνοιας Υπαλλήλων Αστυνομίας Πόλεων του Ταμείου
Επικουρικής Ασφάλισης και Πρόνοιας Απασχολούμενων
στα Σώματα Ασφαλείας. Τα ως άνω τέλη και το ποσό
προσαύξησης εισπράττονται με τη διαδικασία που προβλέπονται
από τις διατάξεις του ν.δ. 356/1974 (Α΄90) μέσω
Δ.Ο.Υ.. Τα τέλη, καθώς και το ποσοστό προσαύξησης
μπορούν να αναπροσαρμόζονται με κοινή απόφαση των
Υπουργών Οικονομικών και Προστασίας του Πολίτη».
5. Οι διατάξεις της παραγράφου 3 του άρθρου 25 του
π.δ. 319/1995 (Α΄ 174) και της παραγράφου 3 του άρθρου
44 του π.δ. 352/1995 (Α΄ 187), όπως προστέθηκαν
με το άρθρο 4 του π.δ. 80/2011 (Α΄ 196) εφαρμόζονται
και για όσους κατετάγησαν στις Σχολές της Ελληνικής
Αστυνομίας κατά τα ακαδημαϊκά έτη 2007 - 2008 έως και
2010 - 2011.
6. Για τους δόκιμους αστυφύλακες που κατετάγησαν
το έτος 1995, λογίζεται ως ημερομηνία κατάταξής τους
για τη θεμελίωση μισθολογικών προαγωγών η 19.6.1995.
7. Η καταβολή των μερισμάτων του Μετοχικού Ταμείου
Στρατού (ΜΤΣ) από 1ης Ιανουαρίου 2009 μέχρι 31
Μαρτίου 2012, πραγματοποιείται σε βάρος του λογαριασμού
του Δημοσίου No 200 «ΕΔ Συγκέντρωση Εισπράξεων
και Πληρωμών» που τηρείται στην Τράπεζα της Ελλάδος,
χωρίς προηγούμενη πίστωση του ως άνω λογαριασμού
του Δημοσίου από το ΜΤΣ. Το συνολικό ποσό της οφειλής του ΜΤΣ προς το
Ελληνικό Δημόσιο από την ανωτέρω αιτία κατά την 31η
Δεκεμβρίου 2014 θα εξοφληθεί τμηματικά εντός 20 ετών,
αρχής γενομένης από το έτος 2015 με παρακράτηση των
ετήσιων ποσών από τις μηνιαίες υπέρ ΜΤΣ εισφορές επί
της μισθοδοσίας των εν ενεργεία υπαλλήλων ως εξής:
Κατά τα έτη 2015 έως 2019 ποσό πέντε εκατομμύρια
ευρώ ετησίως.
Κατά τα έτη 2020 έως 2024 ποσό επτά εκατομμύρια
ευρώ ετησίως.
Κατά τα έτη 2025 έως 2029 ποσό εννιά εκατομμύρια
ευρώ ετησίως.
Κατά τα έτη 2030 έως 2034 το 1/5 του εναπομείναντος
ποσού ετησίως.
Η παρακράτηση των ετήσιων ποσών γίνεται εντός του
δεύτερου εξαμήνου κάθε έτους.

Άρθρο 21
1. Η παρ. 7 του άρθρου 49 του ν. 2935/2001 (Α΄ 162) αντικαθίσταται
ως εξής:
«7. Ο εισαγγελικός λειτουργός της παραγράφου 3 του
άρθρου αυτού μπορεί να παραπέμπει στις αρμόδιες υπηρεσίες
του Αρχηγείου Λιμενικού Σώματος-Ελληνικής Ακτοφυλακής
ή άλλη προανακριτική αρχή ή προανακριτικούς
υπαλλήλους τη διερεύνηση και βεβαίωση των εγκλημάτων
του άρθρου αυτού, αν κρίνει, μετά από εισήγηση
του Διευθυντή της Υπηρεσίας Εσωτερικών Υποθέσεων,
ότι η φύση της υπόθεσης και γενικά οι συνθήκες
τέλεσης της πράξεως δεν απαιτούν εξειδικευμένη έρευνα.
Ο ως άνω αρμόδιος εισαγγελικός λειτουργός μπορεί
να παραπέμπει στην Υπηρεσία Εσωτερικών Υποθέσεων
τη διερεύνηση και βεβαίωση εγκλημάτων του Ποινικού
Κώδικα ή του Στρατιωτικού Ποινικού Κώδικα που δεν αναφέρονται
στο άρθρο αυτό, αν κρίνει, μετά από εισήγηση
του Διευθυντή της Υπηρεσίας, ότι η φύση της υπόθεσης
και γενικά οι συνθήκες τέλεσης της πράξεως απαιτούν
εξειδικευμένη έρευνα.»
2. Η παρ. 1 του άρθρου 50 του ν. 2935/2001 αντικαθίσταται
ως εξής:
«1. Η Υπηρεσία Εσωτερικών Υποθέσεων του Αρχηγείου
Λιμενικού Σώματος - Ελληνικής Ακτοφυλακής, με την
επιφύλαξη της παραγράφου 16, στελεχώνεται από το
στρατιωτικό προσωπικό του Αρχηγείου, το οποίο επιλέγεται
και μετατίθεται σε αυτή για τέσσερα έτη. Η θητεία
αυτή μπορεί να παραταθεί μία φορά για χρονικό διάστημα
τριών ετών, μετά από εισήγηση του Διευθυντή της Υπηρεσίας
Εσωτερικών Υποθέσεων. Το προσωπικό, μετά
τη συμπλήρωση τεσσάρων ετών από την αποχώρησή
του από την Υπηρεσία αυτή, μπορεί να επανεπιλέγεται
για τη στελέχωσή της. Ως Διευθυντής της Υπηρεσίας Εσωτερικών
Υποθέσεων ορίζεται ανώτατος ή ανώτερος
αξιωματικός του Αρχηγείου Λιμενικού Σώματος-Ελληνικής
Ακτοφυλακής.»
3. Η περίπτωση β΄ της παρ. 5 του άρθρου 50 του ν.
2935/2001 αντικαθίσταται ως εξής:
«β) Με απόφαση του Υπουργού Προστασίας του Πολίτη,
ύστερα από εισήγηση του Αρχηγού Λιμενικού Σώματος
- Ελληνικής Ακτοφυλακής, τοποθετείται το προσωπικό
της Υπηρεσίας Εσωτερικών Υποθέσεων. Για την τοποθέτηση
απαιτείται κατ’ αρχήν εισήγηση του Διευθυντή
της Υπηρεσίας Εσωτερικών Υποθέσεων και δεν απαιτείται
γνώμη του αρμόδιου υπηρεσιακού συμβουλίου.»
4. Η παρ. 12 του άρθρου 50 του ν. 2935/2001 αντικαθίσταται
ως εξής:
«12. Το στρατιωτικό προσωπικό της Υπηρεσίας μετά
τη λήξη της αρχικής θητείας του μετατίθεται σε Υπηρεσία
της επιλογής του, εφόσον υπάρχει κενή οργανική
θέση, ή στην Υπηρεσία από την οποία προέρχεται, εφόσον
υπάρχει κενή οργανική θέση, ή σε οποιαδήποτε άλλη
Υπηρεσία της ίδιας περιοχής μετάθεσης. Μετά τη λήξη
της παράτασης της θητείας του το στρατιωτικό προσωπικό
της Υπηρεσίας μετατίθεται, εφόσον επιθυμεί, σε
Υπηρεσία της επιλογής του πλην των ναυτιλιακών ακολούθων
ή του προσωπικού της έδρας των ναυτιλιακών ακολούθων
για δεύτερη φορά.»
5. Στο άρθρο 50 του ν. 2935/2001, προστίθενται παράγραφοι
16 και 17 ως εξής:
«16. Στην Υπηρεσία Εσωτερικών Υποθέσεων (Υ.Ε.Υ.)
του Αρχηγείου Λιμενικού Σώματος- Ελληνικής Ακτοφυλακής
μπορεί, ύστερα από πρόταση του Διευθυντή της
Υ.Ε.Υ. και σύμφωνη γνώμη του προϊσταμένου της Εισαγγελίας
Εφετών της έδρας της Υπηρεσίας, να αποσπάται
προσωπικό από τον ευρύτερο δημόσιο τομέα (άρθρο 2
παρ. 2 του ν. 3861/ 2010, Α΄ 112) με εξειδικευμένες γνώσεις
σε αντικείμενα της Υπηρεσίας, για χρονικό διάστημα
μέχρι ένα έτος, με κοινή απόφαση του Υπουργού
Προστασίας του Πολίτη και του αρμόδιου Υπουργού
στον οποίο ανήκει ο υπάλληλος ή με απόφαση του οργάνου
διοίκησης του οικείου νομικού προσώπου χωρίς να
απαιτείται απόφαση υπηρεσιακού συμβουλίου.
17. Με απόφαση του Αρχηγού ύστερα από εισήγηση
του Διευθυντή της Υ.Ε.Υ. μπορεί να αποσπάται στρατιωτικό
προσωπικό το οποίο να διακρίνεται για την αποδοτικότητά
του και αποτελεσματικότητά του, το ήθος και τη
διαγωγή του, καθώς και την υπευθυνότητα και αποφασιστικότητα,
με εξειδικευμένες γνώσεις ή εμπειρία σε αντικείμενα
της Υπηρεσίας, για χρονικό διάστημα μέχρι ένα
έτος, χωρίς να απαιτείται, γνώμη του αρμόδιου υπηρεσιακού
συμβουλίου. Το στρατιωτικό προσωπικό που αποσπάται
δεν απαιτείται να διαθέτει προϋπηρεσία πέντε
ετών στο Λιμενικό Σώμα- Ελληνική Ακτοφυλακή.»
6. Η παρ. 5 του άρθρου 51 του ν. 2935/2001 αντικαθίσταται
ως εξής:
«5. Στα πρόσωπα του παρόντος άρθρου παρέχεται από
το Υπουργείο Προστασίας του Πολίτη η αναγκαία προστασία.
Ανάλογη προστασία παρέχεται και στους ουσιώδεις
μάρτυρες των υποθέσεων αυτών, τους πραγματογνώμονες,
τα θύματα ή τους συγγενείς τους ή άλλα πρόσωπα
που συνδέονται στενά με αυτούς, όπου τούτο είναι
αναγκαίο, σύμφωνα με τις διατάξεις των παραγράφων
2 έως και 4 του άρθρου 9 του ν. 2928/2001 (Α΄ 141).
Αρμόδιος εισαγγελέας για την εφαρμογή των ως άνω
μέτρων προστασίας είναι ο προϊστάμενος της Εισαγγελίας
Εφετών της έδρας της Υπηρεσίας Εσωτερικών Υποθέσεων.»
7. Η παρ. 1 του άρθρου 53 του ν . 2935/2001 αντικαθίσταται
ως εξής:
«1. Το Υπουργείο Προστασίας του Πολίτη υποχρεούται,
ύστερα από αίτημα του ενδιαφερομένου, να εκδίδει
ανακοίνωση αποκατάστασης του κατηγορηθέντος στρατιωτικού
προσωπικού του Αρχηγείου Λιμενικού ΣώματοςΕλληνικής
Ακτοφυλακής ή για διάπραξη των εγκλημάτων
του άρθρου 49 του νόμου αυτού, η οποία δημοσιεύεται
σε δύο τουλάχιστον ημερήσιες εφημερίδες της
Αθήνας και στον Τύπο της περιοχής όπου είχε την έδρα
της η Υπηρεσία του, αν εκδοθεί αμετάκλητη αθωωτική απόφαση
ή αμετάκλητο βούλευμα που αποφαίνεται να
μην γίνει κατ’ αυτού κατηγορία ή η υπόθεση τεθεί στο
αρχείο με πράξη του αρμόδιου εισαγγελέα. Οι διατάξεις
της παρ. 3 του άρθρου 3 του ν. 2575/1998 (Α΄ 23) εφαρμόζονται
ανάλογα για την κάλυψη των εξόδων υπεράσπισης
του στρατιωτικού προσωπικού του Αρχηγείου Λιμενικού
Σώματος- Ελληνικής Ακτοφυλακής το οποίο αποκαθίσταται
κατά τα παραπάνω. Αν εκείνος που κατηγορήθηκε
είναι πολιτικός υπάλληλος ή λειτουργός, για
την εφαρμογή των διατάξεων του παρόντος άρθρου, αντί
του Υπουργείου Προστασίας του Πολίτη νοείται ο
φορέας στον οποίο ανήκει ο υπάλληλος ή ο λειτουργός.»
8. Οι περιπτώσεις α΄, γ΄ και δ΄ της παρ. 3 του άρθρου
14 του ν. 3213/2003 (Α΄ 309), όπως αναριθμήθηκε με την
παράγραφο 5 του άρθρου 1 του ν. 3849/2010 (Α΄ 80) και
ισχύει, αντικαθίστανται ως εξής:
«α) Οι δηλώσεις περιουσιακής κατάστασης του προσωπικού
του Λιμενικού Σώματος - Ελληνικής Ακτοφυλακής,
των συζύγων και των τέκνων τους υποβάλλονται
στην Υπηρεσία Εσωτερικών Υποθέσεων του Αρχηγείου,
από την οποία και ελέγχονται. Οι δηλώσεις περιουσιακής
κατάστασης του προσωπικού της Υπηρεσίας Εσωτερικών
Υποθέσεων (Υ.Ε.Υ.) κατά τη διάρκεια της θητείας
στην Υ.Ε.Υ. υποβάλλονται στη Γ΄ Μονάδα Ελέγχου των
Δηλώσεων Περιουσιακής Κατάστασης της Αρχής Καταπολέμησης
της Νομιμοποίησης Εσόδων από Εγκληματικές
Δραστηριότητες και της Χρηματοδότησης της Τρομοκρατίας
και Ελέγχου των Δηλώσεων Περιουσιακής
Κατάστασης του ν. 3932/2011 (Α΄ 49).
γ) Με προεδρικό διάταγμα, που εκδίδεται με πρόταση
των Υπουργών Οικονομικών, Εσωτερικών, Αποκέντρωσης
και Ηλεκτρονικής Διακυβέρνησης και Προστασίας
του Πολίτη, καθορίζονται οι υπόχρεοι από το προσωπικό
του Λιμενικού Σώματος -Ελληνικής Ακτοφυλακής για
την υποβολή δήλωσης περιουσιακής κατάστασης, η διαδικασία
και ο τρόπος υποβολής των δηλώσεων και του ελέγχου
τους, καθώς επίσης κάθε άλλη σχετική λεπτομέρεια.
δ) Με απόφαση του Υπουργού Προστασίας του Πολίτη
καθορίζεται ο χρόνος υποβολής της δήλωσης περιουσιακής
κατάστασης των περιπτώσεων α΄ και γ΄.»

Άρθρο 22
1. Οι κεντρικές και περιφερειακές Υπηρεσίες του Αρχηγείου
Λιμενικού Σώματος – Ελληνικής Ακτοφυλακής,
κατά τη διερεύνηση υποθέσεων διακίνησης ναρκωτικών
ουσιών και λαθρεμπορίου δύνανται να έχουν πρόσβαση
στα αρχεία οποιασδήποτε Λιμενικής Αρχής, καθώς και
σε αρχεία άλλων υπηρεσιών, αρχών, οργανισμών και φορέων,
εφόσον η έρευνα σε αυτά είναι αναγκαία για τη
διερεύνηση παραβάσεων στις οποίες έχουν επιληφθεί.
Σε κάθε περίπτωση ενημερώνεται σχετικά ο προϊστάμενος
των εν λόγω υπηρεσιών, ο οποίος οφείλει να παράσχει
κάθε δυνατή συνδρομή.
2. Εφόσον οι υπόχρεοι της παραγράφου 1 χορηγούν
ανακριβή στοιχεία ή πληροφορίες, παραλείπουν, καθυστερούν,
αποκρύπτουν ή αρνούνται τη χορήγηση στοιχείων
ή πληροφοριών, καθώς και αν παρακωλύουν ή παραπλανούν
με οποιονδήποτε τρόπο το έργο των κεντρικών
και περιφερειακών Υπηρεσιών του Αρχηγείου Λιμενικού
Σώματος - Ελληνικής Ακτοφυλακής, υπέχουν ποινική
ευθύνη, σύμφωνα με τις κάθε φορά ισχύουσες διατάξεις
και, ιδίως, τα άρθρα 169, 216, 222, 242 και 259
Π.Κ..
3. Το άρθρο 5 του ν. 3569/2007 (Α΄ 122), αντικαθίσταται
ως ακολούθως:
«1. Με απόφαση του Υπουργού Προστασίας του Πολίτη
μπορεί να συνιστώνται σε περιφερειακές υπηρεσίες
του Λιμενικού Σώματος – Ελληνικής Ακτοφυλακής, Περιφερειακές
Ομάδες Δίωξης Ναρκωτικών Λιμενικού Σώματος
– Ελληνικής Ακτοφυλακής (εφεξής Π.Ο.ΔΙ.Ν./Λ.Σ. –
ΕΛ.ΑΚΤ.). Οι Π.Ο.ΔΙ.Ν./Λ.Σ. – ΕΛ.ΑΚΤ. έχουν ως κύρια αποστολή
τη δίωξη των εγκλημάτων περί ναρκωτικών και
οικονομικών εγκλημάτων που έχουν σχέση με τα ναρκωτικά,
σύμφωνα με το ν. 3459/2006 (Α΄ 103) και το
ν. 3922/2011 (Α΄ 35), όπως ισχύουν κάθε φορά.
2. Τα θέματα οργάνωσης, λειτουργίας, διοικητικής υπαγωγής,
στελέχωσης, εκπαίδευσης, καθώς και κάθε άλλη
αναγκαία λεπτομέρεια που αφορά τις Π.Ο.ΔΙ.Ν./Λ.Σ. ΕΛ.ΑΚΤ.,
ρυθμίζονται με Κανονισμό που εκδίδεται από
τον Αρχηγό Λ.Σ. – ΕΛ.ΑΚΤ., κυρώνεται με απόφαση του
Υπουργού Προστασίας του Πολίτη, χαρακτηρίζεται απόρρητος
και δεν δημοσιεύεται στην Εφημερίδα της Κυβερνήσεως.»
4. Από τους Οργανισμούς Λιμένα και τα Λιμενικά Ταμεία,
παραχωρείται δωρεάν για λόγους προστασίας της
δημόσιας τάξης και ασφάλειας, ύστερα από αίτημα της
αρμόδιας Λιμενικής Αρχής, η προσφορότερη θέση ελλιμενισμού
εντός της περιοχής δικαιοδοσίας τους, για τα
πλωτά μέσα, τα οποία κατάσχονται ως μέσα μεταφοράς
αντικειμένων λαθρεμπορίας, ναρκωτικών ουσιών, όπλων,
εκρηκτικών ή μεταφοράς λαθρομεταναστών, μέχρι να ολοκληρωθούν
οι προβλεπόμενες από τις ισχύουσες διατάξεις
διαδικασίες.

Άρθρο 23
1. Στην παράγραφο 1 του άρθρου 2 του ν. 2696/1999
«Κύρωση του Κώδικα Οδικής Κυκλοφορίας» (Α΄ 57), όπως
τροποποιήθηκε και ισχύει, προστίθενται με την οικεία
αλφαβητική σειρά ορισμοί ως εξής:
α) «Λιμένας είναι ζώνη ξηράς και θάλασσας μαζί με
έργα και εξοπλισμό, που επιτρέπουν κυρίως την υποδοχή
κάθε είδους πλωτών μέσων και σκαφών αναψυχής, τη
φορτοεκφόρτωση, αποθήκευση, παραλαβή και προώθηση
των φορτίων τους, την εξυπηρέτηση επιβατών και οχημάτων
και την ανάπτυξη επιχειρηματικών δραστηριοτήτων,
που συνδέονται άμεσα ή έμμεσα με τις θαλάσσιες
μεταφορές (παράγραφος 7 του άρθρου 1 του
ν. 2971/2001, Α΄ 285).»
β) «Τουριστικός λιμένας σκαφών αναψυχής (Μαρίνα)
είναι ο χερσαίος και θαλάσσιος χώρος που προορίζεται
κατά κύριο λόγο, για την εξυπηρέτηση σκαφών αναψυχής,
είτε για αγκυροβόλημα, είτε για μακροχρόνια ή παροδική
χερσαία εναπόθεση, είτε για εξυπηρέτηση των
διερχόμενων σκαφών (παράγραφος 1 του άρθρου 29 του
ν. 2160/1993, Α΄ 118).»
2. Στο ν. 2696/1999 (Α΄ 57), όπως τροποποιήθηκε και ισχύει,
προστίθεται άρθρο 52Α ως ακολούθως:
«Άρθρο 52Α
Μέτρα ρύθμισης οδικής κυκλοφορίας στους χερσαίους
χώρους λιμένων
1. Μέτρα που αφορούν στη ρύθμιση της κυκλοφορίας,
στον καθορισμό των μονοδρόμων, ποδηλατοδρόμων και
κατευθύνσεων της κυκλοφορίας, στην προτεραιότητα οδών,
στην αλλαγή της διατομής του οδοστρώματος ή
της οδού, στον προσδιορισμό και τη λειτουργία χώρων
στάθμευσης οχημάτων και γενικά στον καθορισμό χώρων
στάθμευσης και στην επιβολή περιορισμών ή απαγορεύσεων
κυκλοφορίας ή στάθμευσης, στους λιμένες της
επικράτειας λαμβάνονται με κοινή απόφαση των Υπουργών
Ανάπτυξης, Ανταγωνιστικότητας και Ναυτιλίας και
Προστασίας του Πολίτη, με βάση μελέτες των οικείων
φορέων διοίκησης και εκμετάλλευσης λιμένων οι οποίες
έχουν εκπονηθεί από τις αρμόδιες τεχνικές τους υπηρεσίες,
ή ελλείψει αυτών, από τεχνικές υπηρεσίες των οικείων
Δήμων ή Περιφερειών, με μέριμνα των φορέων. Οι
ανωτέρω μελέτες τυγχάνουν της σύμφωνης γνώμης της
Λιμενικής Αρχής και διαβιβάζονται από τον οικείο φορέα
διοίκησης και εκμετάλλευσης των λιμένων στην αρμόδια
Υπηρεσία του Υπουργείου Ανάπτυξης, Ανταγωνιστικότητας
και Ναυτιλίας, για προώθηση και έγκριση από την Επιτροπή
Σχεδιασμού και Ανάπτυξης Λιμένων (ΕΣΑΛ).
2. Όσον αφορά στους τουριστικούς λιμένες της επικράτειας
τα μέτρα της παραγράφου 1 λαμβάνονται με
κοινή απόφαση των Υπουργών Ανάπτυξης, Ανταγωνιστικότητας
και Ναυτιλίας, Προστασίας του Πολίτη και Πολιτισμού
και Τουρισμού, και εφαρμόζονται σύμφωνα με τη
διαδικασία της παραγράφου 1. Οι μελέτες για τους τουριστικούς
λιμένες, αφού τύχουν της σύμφωνης γνώμης
της Λιμενικής Αρχής, διαβιβάζονται από τον οικείο φορέα
διοίκησης και εκμετάλλευσης στην αρμόδια Υπηρεσία
του Υπουργείου Πολιτισμού και Τουρισμού για προώθηση
και έγκριση από την επιτροπή τουριστικών λιμένων
του άρθρου 30 του ν.2160/1993.
3. Αν από τη λήψη των μέτρων της παραγράφου 1 επηρεάζονται
οι υπηρεσίες οδικής μαζικής μεταφοράς, οι
μελέτες τυγχάνουν και της σύμφωνης γνώμης του Οργανισμού
Αστικών Συγκοινωνιών Αθηνών (Ο.Α.Σ.Α.), για
την περιοχή αρμοδιότητάς του ή των Διευθύνσεων Μεταφορών
και Επικοινωνιών των Περιφερειών για τις άλλες
περιοχές της χώρας.
4. Με αποφάσεις των αρμόδιων οργάνων των δύο
πρώτων εδαφίων των παραγράφων 1 και 2 και με την ίδια
διαδικασία μπορούν να καθορίζονται, εντός των λιμένων
και τουριστικών λιμένων, πεζόδρομοι ή περιοχές μόνο
για την κυκλοφορία πεζών ή Ατόμων με Αναπηρίες (ΑμεΑ)
ή περιοχές ήπιας κυκλοφορίας. Όπου από τις αποφάσεις
αυτές επηρεάζονται οι υπηρεσίες οδικής μαζικής
μεταφοράς, εφαρμόζεται και η διάταξη της προηγούμενης
παραγράφου του παρόντος άρθρου.
5. Τα μέτρα που λαμβάνονται βάσει των διατάξεων του
άρθρου αυτού ισχύουν από την τοποθέτηση των οικείων
πινακίδων σήμανσης, των σηματοδοτών ή των διαγραμμίσεων
στο οδόστρωμα, εκτός αν κατά το χρόνο ισχύος
των μέτρων αυτών η κυκλοφορία ρυθμίζεται από τα στελέχη
της Λιμενικής Αρχής.»

Άρθρο 24
1. Με απόφαση του Υπουργού Προστασίας του Πολίτη
απονέμονται σε ιδιώτες, ημεδαπούς και αλλοδαπούς, και
σε στελέχη των Ενόπλων Δυνάμεων και των Σωμάτων
Ασφαλείας, ναυτικά μετάλλια δύο τάξεων:
α) Α΄ τάξεως, χρυσό, το οποίο απονέμεται σε όσους
με κίνδυνο της ζωής τους συμμετέχουν στη διάσωση
πλοίου ή ανθρώπου που διατρέχει κίνδυνο στη θάλασσα,
για εξαιρετικές υπηρεσίες στο κοινωνικό σύνολο και την
ελληνική ναυτιλία,
β) Β΄ τάξεως, αργυρό, που απονέμεται σε όσους χωρίς
κίνδυνο της ζωής τους έχουν προβεί ή συμμετάσχει
σε διάσωση πλοίου ή ανθρώπου που διατρέχει κίνδυνο,
για καλές και άξιες ηθικής αμοιβής υπηρεσίες στο κοινωνικό
σύνολο και την ελληνική ναυτιλία.
2. Δεν απαιτείται καμία καταβολή χρημάτων εκ μέρους
των τιμωμένων για την απονομή των μεταλλίων σε αυτούς.
Η αντίστοιχη δαπάνη καθορίζεται με απόφαση του
Υπουργού Προστασίας του Πολίτη.
3. Δεν απονέμεται μετάλλιο σε όσους επαγγελματικά
και με καταβολή αμοιβής προβαίνουν σε διασώσεις.
4. Μετάλλιο Β΄ τάξεως που απονεμήθηκε, μπορεί να
προαχθεί σε Α΄ τάξεως με τις ίδιες προϋποθέσεις που
προβλέπονται για την απονομή.
5. Το ναυτικό μετάλλιο φέρεται όπως όλα τα ελληνικά
μετάλλια, έπεται των στρατιωτικών μεταλλίων και αποτελείται
από ταινία πάχους δεκατριών χιλιοστών, διαιρούμενης
κάθετα σε τρία ίσα μέρη, εκ των οποίων τα μεν
άκρα έχουν χρώμα βαθύ κυανό, το δε μέσο χρώμα λευκό.
Στο μέσο της ταινίας του μεταλλίου Α΄ τάξεως, προσαρτάται
χρυσή άγκυρα ύψους έξι χιλιοστών.
6. Σε όσους έχουν ήδη τιμηθεί με παλαιό μετάλλιο επιτρέπεται
να το αντικαταστήσουν με νέο, αντιστοίχου τάξεως,
με δική τους δαπάνη, με απόφαση του Υπουργού
Προστασίας του Πολίτη, η οποία εκδίδεται κατόπιν αίτησής
τους στην αρμόδια, για την έκδοση αποφάσεων απονομής
μεταλλίων τιμής, Διεύθυνση του Αρχηγείου Λιμενικού
Σώματος - Ελληνικής Ακτοφυλακής (εφεξής
Λ.Σ.-ΕΛ.ΑΚΤ.).
7. Η βεβαίωση των πράξεων της παραγράφου 1 γίνεται
με Ένορκη Διοικητική Εξέταση, η οποία διατάσσεται από
τον αρμόδιο Διοικητή Περιφερειακής Διοίκησης Λ.Σ.ΕΛ.ΑΚΤ.
κατόπιν προτάσεως του Προϊσταμένου της Λιμενικής
Αρχής στην περιοχή δικαιοδοσίας της οποίας έλαβε
χώρα το συμβάν. Η διενεργηθείσα ΕΔΕ υποβάλλεται
ιεραρχικώς στην αρμόδια Διεύθυνση του Αρχηγείου
Λ.Σ.- ΕΛ.ΑΚΤ. της παραγράφου 6, με τη διατύπωση γνώμης
των προϊσταμένων του ενεργήσαντος την εξέταση.

Άρθρο 25
1. Το άρθρο 31 του ν. 2800/2000 (Α΄ 41) αντικαθίσταται
ως εξής:
«Άρθρο 31
Όποιος συμμετέχει ενεργά στην καταδίωξη ή σύλληψη
δραστών σοβαρών εγκληματικών πράξεων ή σε αστυνομική
επιχείρηση προς πρόληψη και καταστολή του
εγκλήματος ή σε επιχείρηση του Πυροσβεστικού Σώματος
προς κατάσβεση πυρκαγιάς ή διάσωση κινδυνευόντων
προσώπων, εκθέτοντας αποδεδειγμένα τη ζωή του
σε κίνδυνο, εισάγεται καθ’ υπέρβαση και χωρίς εξετάσεις
στη Σχολή Αστυφυλάκων ή Πυροσβεστών, μετά από
αίτησή του η οποία υποβάλλεται εντός αποκλειστικής
προθεσμίας δύο (2) ετών από την απόκτηση των απαραίτητων
προσόντων διορισμού του σε οποιαδήποτε θέση,
πλην του αναστήματος. Η συνδρομή των προϋποθέσεων
αυτών διαπιστώνεται με Ένορκη Διοικητική Εξέταση που
ενεργείται μετά την υποβολή του σχετικού αιτήματος.»
2. Το άρθρο 4 του ν. 2840/2000 (Α΄ 202) αντικαθίσταται
ως εξής:
«4. Όποιος διακρίνεται για εξαίρετες πράξεις, σύμφωνα
με τα προβλεπόμενα στο άρθρο 31 του ν. 2800/2000
(Α΄ 41) δύναται αντί να καταταγεί στην Ελληνική Αστυνομία
ή το Πυροσβεστικό Σώμα να προσλαμβάνεται στα
εν λόγω Σώματα αντίστοιχα, ως πολιτικός υπάλληλος ή
με οποιαδήποτε σχέση εργασίας ιδιωτικού δικαίου ανάλογα
με τα προσόντα του, κατ’ εξαίρεση των ισχυουσών
διατάξεων και ανεξαρτήτως ύπαρξης κενής οργανικής
θέσης, επιφυλασσομένων των διατάξεων περί κωλυμάτων
διορισμού (άρθρα 4 έως 8 του ν. 3528/2007, Α΄ 26).
Το ως άνω δικαίωμα ασκείται μετά από αίτηση του ενδιαφερόμενου
εντός αποκλειστικής προθεσμίας δύο (2) ετών
από την απόκτηση των απαραίτητων προσόντων διορισμού
του σε οποιαδήποτε θέση.»
3. Το δεύτερο εδάφιο της παρ. 7 του άρθρου 7 του
ν. 3686/2008 (Α΄ 158) αντικαθίσταται με εδάφια ως εξής:
«Στο βαθμό του Υπαστυνόμου Β΄ προάγονται επίσης
με την ίδια ως άνω διαδικασία και οι προαναφερόμενοι
Ανθυπαστυνόμοι οι οποίοι συμπληρώνουν είκοσι δύο
(22) έτη πραγματικής υπηρεσίας από την κατάταξή τους,
εκ των οποίων έντεκα (11) στο βαθμό του Ανθυπαστυνόμου,
εφόσον είναι αρχαιότεροι των ομοιοβάθμων τους,
που προάγονται λόγω συμπλήρωσης είκοσι έξι (26) ετών
πραγματικής υπηρεσίας. Οι ανωτέρω Υπαστυνόμοι Β΄ εξομοιώνονται
με Αξιωματικούς του ν.δ. 649/1970 και με
τη συμπλήρωση τριών (3) ετών στο βαθμό τους, προάγονται
στο βαθμό του Υπαστυνόμου Α΄, χωρίς να δικαιούνται
περαιτέρω προαγωγής με την επιφύλαξη των διατάξεων,
των παραγράφων 8 και 9.»
4. Στην παρ. 4 του άρθρου 41 του ν. 1481/1984 (Α΄152)
προστίθεται δεύτερο εδάφιο ως ακολούθως:
«Η παραγωγική Σχολή Αστυφυλάκων και το Τμήμα Επαγγελματικής
Μετεκπαίδευσης Ανθυπαστυνόμων της
Σχολής Μετεκπαίδευσης και Επιμόρφωσης της Ελληνικής
Αστυνομίας ανήκουν στην ανώτερη βαθμίδα της τριτοβάθμιας
εκπαίδευσης.»
5. Στην υποπερίπτωση i της περίπτωσης β΄ της παραγράφου
1 του άρθρου 2 του ν. 2525/1997 (Α΄ 188), όπως
αντικαταστάθηκε με το άρθρο 27 του ν. 3879/2010 (Α΄
163), η φράση «από το σχολικό έτος 2011-2012» αντικαθίσταται
ως εξής: «από το σχολικό έτος 2012-2013».
6. Στην παράγραφο 14 του άρθρου 59 του ν. 3966/2011
(Α΄ 118) η φράση «μέχρι και το ακαδημαϊκό έτος 20112012»
αντικαθίσταται ως εξής: «μέχρι και το ακαδημαϊκό
έτος 2013-2014».

Άρθρο 26
1. Στο Υπουργείο Προστασίας του Πολίτη συνιστάται
Ενιαία Βάση Λειτουργικής και Τεχνικής Υποστήριξης Εναερίων
Επιχειρησιακών Μέσων Αρχηγείων Ελληνικής
Αστυνομίας, Λιμενικού Σώματος - Ελληνικής Ακτοφυλακής
και Πυροσβεστικού Σώματος, με αποστολή την ενιαία
συντήρηση, επισκευή, καλή λειτουργία και ετοιμότητα
των επιχειρησιακών εναερίων μέσων και των τριών
Σωμάτων, διατηρουμένης της αυτοτέλειας αυτών.
2. Με προεδρικό διάταγμα, το οποίο εκδίδεται με πρόταση
του Υπουργού Προστασίας του Πολίτη καθορίζονται
η επιχειρησιακή υπαγωγή της, η έδρα της, η στελέχωσή
της με προσωπικό και από τα τρία Σώματα και οι
οργανικές θέσεις ανά κατηγορία προσωπικού, τα θέματα
στάθμευσης, αερολιμενισμού και στέγασης, η διαδικασία
συντήρησης, επισκευής των εναερίων μέσων και προμήθειας
υλικών συντήρησης, τα θέματα συνεργασίας με τις
Ένοπλες Δυνάμεις και άλλους συναρμόδιους φορείς, οι
αρμοδιότητες ανά Σώμα σε θέματα κοινής δραστηριότητας,
η οργάνωση και λειτουργία της, η εκπαίδευση και
μετεκπαίδευση του προσωπικού σε θέματα αεροσκαφών,
καθώς και κάθε άλλο θέμα σχετικό με τη λειτουργία της.
3. Η Υπηρεσία στελεχώνεται από το προσωπικό το οποίο
αποσπάται από τις υπάρχουσες Υπηρεσίες Εναερίων
Μέσων των τριών Σωμάτων και μεταφέρεται στην
Ενιαία Βάση Λειτουργικής και Τεχνικής Υποστήριξης Εναερίων
Επιχειρησιακών Μέσων των τριών Σωμάτων με
τις αντίστοιχες ειδικότητες. Σε ό,τι αφορά θέματα πειθαρχικού
ελέγχου, μεταθέσεων-αποσπάσεων, σύνταξης
εκθέσεων αξιολόγησης, χορήγησης αδειών και λοιπά θέματα
προσωπικού, εφαρμογή έχουν οι διατάξεις που εκάστοτε
ισχύουν για το προσωπικό της Ελληνικής Αστυνομίας,
του Λιμενικού Σώματος - Ελληνικής Ακτοφυλακής
και του Πυροσβεστικού Σώματος.

Άρθρο 27
1. Στο Υπουργείο Προστασίας του Πολίτη συνιστάται
Εθνικό Συντονιστικό Κέντρο Επιτήρησης και Ελέγχου
των Συνόρων (εφεξής Ε.Σ.Κ.Ε.Ε.Σ.) με έδρα το κτίριο
του Αρχηγείου Λιμενικού Σώματος- Ελληνικής Ακτοφυλακής
στον Πειραιά. Στις διεθνείς σχέσεις του χρησιμοποιείται
ο αγγλικός όρος National Border Monitoring and
Control Coordination Center (NBMCC).
2. To Ε.Σ.Κ.Ε.Ε.Σ. αποτελεί αυτοτελή Υπηρεσία που υπάγεται
απευθείας στον Υπουργό Προστασίας του Πολίτη,
με αρμοδιότητα το συντονισμό της δράσης μεταξύ
των αρμόδιων Ελληνικών Αρχών στα εξωτερικά σύνορα,
τη συνεργασία με τα θεσμικά όργανα της Ε.Ε., τις αρμόδιες
Αρχές τρίτων χωρών και τους διεθνείς οργανισμούς
που είναι υπεύθυνοι για τη διαχείριση των συνόρων, καθώς
και την εποπτεία της εφαρμογής των κοινοτικών και
εθνικών μέτρων σχετικά με τη διαχείριση των εξωτερικών
συνόρων της Χώρας.
3. Το Ε.Σ.Κ.Ε.Ε.Σ στελεχώνεται από το αναγκαίο για
τη λειτουργία του προσωπικό των Υπηρεσιών του Υπουργείου
Προστασίας του Πολίτη, που αποσπάται σε
αυτή για χρονικό διάστημα μέχρι τριών ετών που μπορεί
να ανανεώνεται μία φορά. Επίσης, στο Κέντρο μπορεί να
αποσπάται και προσωπικό των Υπουργείων Οικονομικών,
Εθνικής Αμυνας και Μεταφορών, Υποδομών και Δικτύων,
με κοινή απόφαση των Υπουργών Προστασίας του Πολίτη
και του καθ’ ύλην αρμόδιου Υπουργού. Ως προϊστάμενος
του Κέντρου τοποθετείται με απόφαση του Υπουργού
Προστασίας του Πολίτη ανώτατος αξιωματικός της
Ελληνικής Αστυνομίας ή του Λιμενικού Σώματος-Ελληνικής
Ακτοφυλακής. Οι διατάξεις του άρθρου 18 παράγραφοι
5 και 6 εδάφιο α΄ του ν. 3614/2007 (Α΄ 267) έχουν
ανάλογη εφαρμογή και στο ανωτέρω προσωπικό.
4. Με τον Οργανισμό που εκδίδεται, σύμφωνα με τις
διατάξεις του άρθρου 20 του ν. 2503/1997 (Α΄ 107), μπορεί
να συνιστώνται και νέες οργανικές θέσεις για τις ανάγκες
του Ε.Σ.Κ.Ε.Ε.Σ.. Η έναρξη λειτουργίας του
Ε.Σ.Κ.Ε.Ε.Σ. καθορίζεται με απόφαση του Υπουργού
Προστασίας του Πολίτη.

Άρθρο 28
Μεταβατικές- Καταργούμενες διατάξεις
1. Από την έναρξη ισχύος του παρόντος νόμου καταργείται
το άρθρο 84 του κωδικοποιημένου νόμου
2873/1922 «Περί Ναυτικού Απομαχικού Ταμείου» (Α΄
249), όπως τροποποιήθηκε με το από 7 Οκτωβρίου 1925
προεδρικό διάταγμα «Περί τροποποιήσεως διατάξεων
περί ναυτικού μεταλλίου» (Α΄ 299).
2. Η ισχύς των διατάξεων των άρθρων 111 και 112 του
ν. 4055/2012 (Α΄ 51) αρχίζει από την ημερομηνία δημοσίευσης
του νόμου αυτού, ήτοι από τη 12η Μαρτίου 2012.

  ΜΕΡΟΣ Γ΄
ΡΥΘΜΙΣΕΙΣ ΘΕΜΑΤΩΝ ΥΠΟΥΡΓΕΙΟΥ ΥΓΕΙΑΣ
ΚΑΙ ΚΟΙΝΩΝΙΚΗΣ ΑΛΛΗΛΕΓΓΥΗΣ


Άρθρο 29
Ρύθμιση θεμάτων Κοινωφελούς Ιδρύματος
«Ερρίκος Ντυνάν»
1. Στην παράγραφο 2 του άρθρου 49 του ν. 2082/1992
(Α΄ 158) στο άρθρο 2 «σκοπός» προστίθεται παράγραφος
2 ως ακολούθως:
«2. Για την εξυπηρέτηση των αναγκών του, το Κοινωφελές
Ίδρυμα ΕΡΡΙΚΟΣ ΝΤΥΝΑΝ μπορεί να:
α) Πωλεί, μισθώνει, προβαίνει σε χρηματοδοτική μίσθωση
και εκμεταλλεύεται, εν γένει, τα περιουσιακά του
στοιχεία, συμπεριλαμβανομένου και του Νοσηλευτικού Ιδρύματος
ως ομάδας περιουσίας. Στην περίπτωση πώλησης
ή εκμίσθωσης του Νοσηλευτικού Ιδρύματος θα εφαρμόζεται
η παράγραφος 7 του άρθρου 6, η οποία απαιτεί
αυξημένη πλειοψηφία 2/3 των παρόντων μελών
του Διοικητικού Συμβουλίου.
β) Ιδρύει εταιρείες, με σκοπό που συνάδει με τους
σκοπούς του.»
2. Στην παράγραφο 2 του άρθρου 49 του ν. 2082/1992
(Α΄ 158) στο άρθρο 3 «περιουσία -πόροι» η περίπτωση
στ΄ αντικαθίσταται ως εξής:
«στ) Έσοδα από εκποίηση περιουσιακών του στοιχείων.»

Άρθρο 30
1. Προστίθεται περίπτωση η΄ στην παράγραφο 1 του
άρθρου 35 του ν. 3918/2011 (Α΄ 31) ως εξής:
«η) Για τα εμβόλια του Εθνικού Προγράμματος εμβολιασμών
οι Κάτοχοι άδειας κυκλοφορίας απαλλάσσονται
της υποχρέωσης καταβολής των επιστροφών του παρόντος.»
2. Στην περίπτωση γ΄ της παρ. 2 του άρθρου 12 του
ν. 3816/2010 (Α΄ 6) στο πρώτο εδάφιο η υποπερίπτωση i
αντικαθίσταται ως ακολούθως:
«i) για αποκλειστική διάθεση από νοσοκομεία, ιδιωτικές
κλινικές και από τα φαρμακεία του ΕΟΠΥΥ».

Άρθρο 31
Επαγγελματικές Σχολές Βοηθών Νοσηλευτών (ΕΠΑ.Σ.)
1) Τα προβλεπόμενα από τις διατάξεις:
α) των άρθρων 1 και 8 του π.δ. 130/1987 (Α΄ 72) «Σύσταση
Μέσης Τεχνικής Επαγγελματικής Νοσηλευτικής
Σχολής στο Γενικό Νοσοκομείο Σάμου και έγκριση του
Οργανισμού αυτής»,
β) των άρθρων 1 και 9 του π.δ 60/1991 (Α΄ 28) «Ίδρυση
Μέσης Τεχνικής Επαγγελματικής Νοσηλευτικής Σχολής
με οικοτροφείο στο Κρατικό Θεραπευτήριο Λέρου και έγκριση
του οργανισμού αυτής»,
γ) των άρθρων 1 και 8 του π.δ. 137/1987 (Α΄ 75) «Σύσταση
Μέσης Τεχνικής Επαγγελματικής Νοσηλευτικής
Σχολής στο Γενικό Νοσοκομείο Κομοτηνής και έγκριση
του Οργανισμού αυτής»,
δ) των άρθρων 1 και 8 του π.δ. 129/1987 (Α΄ 72) « Σύσταση
Μέσης Τεχνικής Επαγγελματικής Νοσηλευτικής
Σχολής στο Γενικό Νοσοκομείο Τρικάλων και έγκριση
του Οργανισμού αυτής»,
ε) του άρθρου 1 του π.δ. 362/1993 (Α΄ 155) « Ίδρυση
Μέσης Τεχνικής Επαγγελματικής Νοσηλευτικής Σχολής
στο Γενικό Νοσοκομείο Καρπενησίου με οικοτροφείο και
έγκριση του Οργανισμού αυτής», και
στ) των άρθρων 1 και 8 του π.δ 136/1987 (Α΄ 75) « Σύσταση
Μέσης Τεχνικής Επαγγελματικής Νοσηλευτικής
Σχολής στο Γενικό Νοσοκομείο Κέρκυρας και έγκριση
του Οργανισμού αυτής»,
ζ) των άρθρων 1 και 9 του π.δ. 377/1990 (Α΄ 149) «Ίδρυση
Μέσης Τεχνικής Επαγγελματικής Νοσηλευτικής
Σχολής στο Γενικό Νοσοκομείο Αγίου Νικολάου και έγκριση
του οργανισμού αυτής»,
η) των άρθρων 1 και 8 του π.δ. 128/1987 (Α΄ 71) «Σύσταση
Μέσης Τεχνικής Επαγγελματικής Νοσηλευτικής
Σχολής στο Παναρκαδικό Γενικό Νοσοκομείο Τρίπολης
«Η ΕΥΑΓΓΕΛΙΣΤΡΙΑ» και εγκρίσεως του Οργανισμού αυτής»,
θ) των άρθρων 1 και 8 του π.δ. 120/1987 «Σύσταση Μέσης
Τεχνικής Επαγγελματικής Νοσηλευτικής Σχολής
στο Βαλλιάνειο και Βέγειο Γενικό Νοσοκομείο Κεφαλληνίας
«ΑΓΙΟΣ ΓΕΡΑΣΙΜΟΣ» και εγκρίσεως του οργανισμού
αυτής»,
οικοτροφεία και τα τμήματα Μαθητικής Μέριμνας καταργούνται.
2) Από τη δημοσίευση του νόμου αυτού καταργείται:
α) η ΕΠΑ.Σ. Βοηθών Νοσηλευτών του Γ.Ν. Γιαννιτσών
που ιδρύθηκε με το π.δ. 61/1991(Α΄ 28), β) η ΕΠΑ.Σ. Βοηθών
Νοσηλευτών του Γ.Ν. Θεσ/νίκης «Γ. ΓΕΝΝΗΜΑΤΑΣ»,
που ιδρύθηκε με το π.δ. 375/1990 (Α΄ 148), γ) η ΕΠΑ.Σ.
Βοηθών Νοσηλευτών του Γ.Ν. Παίδων Πεντέλης,
που ιδρύθηκε με το από 27.5.1955 βασιλικό διάταγμα (Α΄
152), καθώς και τις κοινές υπουργικές αποφάσεις Α3β/οικ.
7508/1985 (Β΄ 332) και Α3β/οικ. 283/1988 (Β΄ 6), δ) η ΕΠΑ.Σ.
Βοηθών Νοσηλευτών του Π.Γ.Ν. Θεσ/νίκης «ΑΧΕΠΑ»,
που ιδρύθηκε με το β.δ. 589/1968 (Α΄ 199) και το
ν.δ. 621/1969 (Α΄ 191), όπως τροποποιήθηκε με το β.δ.
291/1972 (Α΄ 67) και το π.δ. 302/1978 (Α΄ 64), ε) η ΕΠΑ.Σ.
Βοηθών Νοσηλευτών του Γ.Ν. «ΑΣΚΛΗΠΙΕΙΟ
ΒΟΥΛΑΣ», που ιδρύθηκε με π.δ. 697/1974 (Α΄ 302).
Το μόνιμο και με σχέση εργασίας ιδιωτικού δικαίου αορίστου
χρόνου προσωπικό που υπηρετεί στις εν λόγω ΕΠΑ.Σ.
κατά τη δημοσίευση του νόμου αυτού, μεταφέρεται
σε κενές οργανικές θέσεις αντίστοιχης κατηγορίας,
κλάδου, βαθμού και ειδικότητας για τις οποίες κατέχει
τα τυπικά προσόντα στα αντίστοιχα νοσοκομεία των οποίων
αποτελούν παράρτημα οι ΕΠ.ΑΣ.. Εάν δεν υφίστανται
κενές οργανικές θέσεις, η μεταφορά γίνεται σε
προσωποπαγή θέση που συνιστάται με την πράξη μεταφοράς.
Η μεταφορά και τοποθέτηση του ανωτέρω προσωπικού
γίνεται με διαπιστωτική πράξη του Διοικητή του οικείου
νοσοκομείου.

Άρθρο 32
1. Στο τέλος της παρ. 1 του άρθρου 30 του ν. 4024/2011
(Α΄ 226) προστίθεται εδάφιο ως ακολούθως:
«Στους Διασώστες Πληρώματα ασθενοφόρων του
Ε.Κ.Α.Β. χορηγείται αποζημίωση για την προμήθεια της
στολής, το ύψος και ο τρόπος καταβολής του οποίου ορίζονται
με κοινή απόφαση των Υπουργών Οικονομικών
και Υγείας και Κοινωνικής Αλληλεγγύης. Με όμοια κοινή
υπουργική απόφαση το ύψος του επιδόματος μπορεί να
αναπροσαρμόζεται ανά διετία.»
2. Στο τέλος του δεύτερου εδαφίου της παρ. 1 του
ν. 4024/2011 (Α΄ 226) προστίθεται εδάφιο ως εξής:
«Ειδικά για τα πληρώματα ασθενοφόρων του Ε.ΚΑ.Β.,
οι ώρες απογευματινής υπερωριακής εργασίας δεν μπορεί
να υπερβαίνουν τις τριάντα τρεις (33) ώρες ανά υπάλληλο
μηνιαίως.»
3. Για το πάσης φύσεως προσωπικό του Ε.Κ.Α.Β. η
προβλεπόμενη ισόποση παρακράτηση αποδοχών της
παρ. 1 του άρθρου 3 του ν. 4051/2012 (Α΄ 40) παρατείνεται
μέχρι και το μήνα Δεκέμβριο του 2012.

Άρθρο 33
Η ισχύς του άρθρου 39 του ν. 3418/2005 «Κώδικας Ιατρικής
Δεοντολογίας» (Α΄ 287) επεκτείνεται και στους
Οδοντιάτρους που παρακολούθησαν από 28 Νοεμβρίου
2005 ή παρακολουθούν τα μεταπτυχιακά προγράμματα
των Ορθοδοντικών Τμημάτων των Οδοντιατρικών Σχολών
Αθηνών και Θεσσαλονίκης.

Άρθρο 34
Φυσικοί Νοσοκομείων -Ακτινοφυσικοί Ιατρικής
1. Για την επαγγελματική απασχόληση των Φυσικών
Νοσοκομείων- Ακτινοφυσικών Ιατρικής σε τμήματα Ιατρικής
Φυσικής των Νοσηλευτικών ιδρυμάτων ή γενικότερα
σε χώρους εφαρμογών της ιατρικής φυσικής, απαιτείται
άδεια άσκησης επαγγέλματος Φυσικού Νοσοκομείων
Ακτινοφυσικών Ιατρικής που χορηγείται με απόφαση
της αρμόδιας Διεύθυνσης της Περιφέρειας, ύστερα
από γνώμη Επιτροπής που αποτελείται από:
α) Δύο Καθηγητές ή Αναπληρωτές Καθηγητές της Ιατρικής
Φυσικής Ελληνικών Πανεπιστημίων ή Διευθυντές
Τμημάτων Ιατρικής Φυσικής Δημόσιων Νοσοκομείων.
β) Έναν Καθηγητή Πανεπιστημίου της Ακτινολογίας ή
Διευθυντή Τμήματος Ακτινολογίας και έναν Καθηγητή
του Πανεπιστημίου ή Πολυτεχνείου σε γνωστικό αντικείμενο
μη Ιοντιζουσών Ακτινοβολιών (για τους υποψηφίους
που έχουν τα προσόντα της παραγράφου 3.2 του
παρόντος άρθρου).
γ) Έναν εκπρόσωπο της Ελληνικής Επιτροπής Ατομικής
Ενέργειας.
δ) Έναν εκπρόσωπο του Υπουργείου Υγείας και Κοινωνικής
Αλληλεγγύης.
Η συγκρότηση της Επιτροπής γίνεται με απόφαση του
Υπουργού Υγείας και Κοινωνικής Αλληλεγγύης. Με την
ίδια απόφαση ορίζεται και ο Πρόεδρος αυτής.
2. α) Η Επιτροπή συγκροτείται σύμφωνα με την παράγραφο
1 του άρθρου αυτού και συγκαλείται σε τακτικές
συνεδριάσεις ανά εξάμηνο από τη Διεύθυνση Επαγγελμάτων
Υγείας και Πρόνοιας του Υπουργείου Υγείας και
Κοινωνικής Αλληλεγγύης. Η Επιτροπή μελετά τους φακέλους
των υποψηφίων και κάνει δεκτούς για εξετάσεις
όσους διαθέτουν τα προσόντα που αναφέρονται στις παραγράφους
3.1 και 3.2 του άρθρου αυτού.
β) Οι υποψήφιοι εξετάζονται γραπτά, κυρίως στα θέματα
της πρακτικής εξάσκησης με στόχο τη διαπίστωση
της ικανότητας και εμπειρίας των υποψηφίων να αντιμετωπίσουν
προβλήματα που παρουσιάζονται στα εργαστήρια
ακτινοβολιών. Τα θέματα των εξετάσεων προέρχονται
από τη φυσική της ακτινοθεραπείας, τη φυσική
της πυρηνικής ιατρικής, τη φυσική της ακτινοδιαγνωστικής
και την ακτινοπροστασία.
γ) Η Επιτροπή εισηγείται τη χορήγηση άδειας άσκησης
επαγγέλματος Φυσικού Νοσοκομείων - Ακτινοφυσικού
Ιατρικής στους υποψηφίους που κρίθηκαν επιτυχείς στις
εξετάσεις.
δ) Υποψήφιοι με μεταπτυχιακή εκπαίδευση σε θέματα
ιατρικής φυσικής εκτός της περιοχής των ιοντιζουσών ακτινοβολιών,
ήτοι υποψήφιοι της παραγράφου 3.2 του
άρθρου αυτού, εξετάζονται γραπτά, κυρίως σε θέματα
μη ιοντιζουσών ακτινοβολιών (π.χ. laser, μαγνητική τομογραφία,
υπερήχους), για τη χορήγηση άδειας άσκησης επαγγέλματος
Φυσικού Νοσοκομείων εκτός της περιοχής
των ιοντιζουσών ακτινοβολιών.
ε) Υποψήφιοι για τους οποίους υπάρχει αμφιβολία
σχετικά με την υπαγωγή του προγράμματος εκπαίδευσής
τους στην «Ιατρική Φυσική» και τις απαιτούμενες για
φυσικούς Νοσοκομείων γνώσεις γίνονται δεκτοί ή μη
στις εξετάσεις κατά την κρίση της Επιτροπής.
3. α) Για τη συμμετοχή στις εξετάσεις για τη χορήγηση
άδειας άσκησης επαγγέλματος Φυσικού Νοσοκομείων Ακτινοφυσικού
Ιατρικής απαιτείται:
αα) Πτυχίο Φυσικής Πανεπιστημίου της Ελλάδας ή Δίπλωμα
αποφοίτου της Σχολής Εφαρμοσμένων Μαθηματικών
και Φυσικών Επιστημών του Ε.Μ.Π. με κατεύθυνση
Εφαρμοσμένης Φυσικής ή ισότιμων σχολών άλλης χώρας.
αβ) Μεταπτυχιακός τίτλος σπουδών στην ιατρική ακτινοφυσική
της ημεδαπής ή ισότιμου της αλλοδαπής, διάρκειας
τουλάχιστον ενός έτους. Ο μισός κατ’ ελάχιστο
χρόνος της μεταπτυχιακής εκπαίδευσης θα πρέπει να αφορά
εκπαίδευση στην ιατρική ακτινοφυσική (Φυσική της
Ακτινοθεραπείας, Φυσική της Ακτινοδιαγνωστικής και
Φυσική της Πυρηνικής Ιατρικής).
αγ) Δώδεκα μήνες πρακτική άσκηση, 4 μήνες στη Φυσική
της ακτινοθεραπείας, 4 μήνες στη Φυσική της πυρηνικής
Ιατρικής, 4 μήνες στη Φυσική της ακτινοδιαγνωστικής
και λοιπών συστημάτων απεικόνισης. Η άσκηση αυτή
γίνεται σε Νοσηλευτικά Ιδρύματα της Ελλάδας ή άλλης
χώρας και αποδεικνύεται με βεβαίωση του Διευθυντή
της αντίστοιχης Μονάδας ή του Τμήματος Φυσικής και
θεώρηση για τη γνησιότητα υπογραφής και του περιεχομένου
από το Διοικητικό Διευθυντή του Νοσηλευτικού Ιδρύματος.
β) Για τη συμμετοχή στις εξετάσεις για τη χορήγηση άδειας
άσκησης επαγγέλματος Φυσικού Νοσοκομείων εκτός
της περιοχής των Ιοντιζουσών Ακτινοβολιών απαιτείται:
βα) Πτυχίο Φυσικής Ελληνικού Πανεπιστημίου ή Δίπλωμα
αποφοίτου της Σχολής Εφαρμοσμένων Μαθηματικών
και Φυσικών Επιστημών του Ε.Μ.Π. με κατεύθυνση Εφαρμοσμένης
Φυσικής ή ισότιμων Σχολών άλλης Χώρας.
ββ) Μεταπτυχιακό τίτλο σπουδών στην ιατρική ακτινοφυσική
της ημεδαπής ή ισότιμου της αλλοδαπής, διάρκειας
τουλάχιστον ενός έτους.
4. α) Όσοι υποψήφιοι είχαν γίνει δεκτοί για εξετάσεις
κατά τη δημοσίευση του παρόντος και είχαν δοκιμασθεί
με επιτυχία έστω και σε ένα μάθημα, μπορούν να ολοκληρώσουν
τη διαδικασία των εξετάσεων αυτών για τα
υπόλοιπα μαθήματα.
β) Άδειες άσκησης επαγγέλματος Φυσικών Νοσοκομείων
Ακτινοφυσικών Ιατρικής και Φυσικών Νοσοκομείων
εκτός της περιοχής των Ιοντιζουσών Ακτινοβολιών
που έχουν εκδοθεί μέχρι τη δημοσίευση του παρόντος
σύμφωνα με την υπ’ αριθμόν Α2 στ. οικ. 2073/20.4.1983
(Β΄ 280) υπουργική απόφαση, όπως τροποποιήθηκε με
την αριθμόν Υ7α.ΓΠ/οικ.35776/12.3.2009 (Β΄ 532) όμοια
της, είναι καθ’ όλα έγκυρες.
5. Η παράγραφος 1 εδάφιο ε΄ του άρθρου 5 του ν.δ.
181/1974 «Περί προστασίας εξ ιοντιζουσών ακτινοβολιών»
(Α΄ 347) καταργείται. Διατάξεις αποφάσεων που
ρυθμίζουν διαφορετικά τα θέματα της χορήγησης άδειας
άσκησης επαγγέλματος Φυσικού Νοσοκομείων - Ακτινοφυσικού
Ιατρικής και Φυσικού Νοσοκομείων εκτός της
περιοχής των Ιοντιζουσών Ακτινοβολιών, καταργούνται.

Άρθρο 35
Προθετικοί
Στις διατάξεις των παραγράφων 1, 2 και 3 του άρθρου
7 του ν. 2072/1992 (Α΄ 125) υπάγονται και όσοι απέκτησαν
τις προϋποθέσεις μετά την έναρξη ισχύος του νόμου
αυτού.
Άδειες, οι οποίες χορηγήθηκαν σε όσους απέκτησαν
τις ανωτέρω προϋποθέσεις μετά την έναρξη ισχύος του
ν. 2072/1992, ισχύουν και δεν επανεξετάζονται.

Άρθρο 36
Οπτικοί
Το τελευταίο εδάφιο της παρ. 1 του άρθρου 10 του
ν. 971/1979, όπως τροποποιήθηκε με την παράγραφο 2
του άρθρου 14 του ν. 3661/2008 (Α΄ 89), καταργείται.

Άρθρο 37
Ρυθμίσεις για το επάγγελμα των Οδοντοτεχνιτών και
των Βοηθών Οδοντοτεχνιτών
1. Οι πτυχιούχοι της παρ. 3 του άρθρου 24 του ν. 3868/2010
(Α΄ 129) μπορούν να λάβουν μέρος στις εξετάσεις για
την απόκτηση βεβαίωσης επιτυχίας οδοντοτεχνίτη, μέχρι
το τέλος του 2016. Οι εξετάσεις διενεργούνται στην
Αθήνα μία φορά κατ’ έτος.
2. Η προβλεπόμενη από την παράγραφο 5 του άρθρου
24 του ν. 3868/2010 (Α΄ 129) άδεια χορηγείται από τις
αρμόδιες υπηρεσίες των περιφερειών της χώρας.
3. Η παρ. 6 του άρθρου 24 του ν. 3868/2010 (Α΄ 129)
καταργείται.

Άρθρο 38
Αισθητικοί
1. Η παρ. 1 του άρθρου 1 του ν.δ. 361/1969 (Α΄ 244) αντικαθίσταται
ως ακολούθως:
«1. Υπό τον όρο αισθητικός νοείται ο κάτοχος πτυχίου
του τμήματος αισθητικής της Σχολής Επαγγελμάτων Υγείας
και Πρόνοιας των Τεχνολογικών Εκπαιδευτικών Ιδρυμάτων
της ημεδαπής ή πτυχίου ισότιμου και αντίστοιχου
της αλλοδαπής. Για την ισοτιμία και την αντιστοιχία
του πτυχίου αποφαίνεται ο ΔΟΑΤΑΠ.»
2. Το άρθρο 3 του ν.δ. 361/1969 (Α΄ 244) αντικαθίσταται
ως ακολούθως:
«Άρθρο 3
Για την άσκηση του επαγγέλματος του αισθητικού απαιτείται
άδεια άσκησης επαγγέλματος, η οποία χορηγείται
από τις αρμόδιες υπηρεσίες των Περιφερειών της
χώρας, σε όσους κατέχουν πτυχίο του τμήματος Αισθητικής
της Σχολής Επαγγελμάτων Υγείας και Πρόνοιας
των Τεχνολογικών Εκπαιδευτικών Ιδρυμάτων της ημεδαπής
ή πτυχίο ισότιμο και αντίστοιχο της αλλοδαπής. Για
την ισοτιμία και την αντιστοιχία του πτυχίου αποφαίνεται
ο ΔΟΑΤΑΠ.»
3. To άρθρο 2 του ν.δ. 361/1969 (A΄ 244) καταργείται.

Άρθρο 39
Θέματα επαγγελμάτων υγείας και πρόνοιας
Στην παρ. 4 του άρθρου 52 του ν. 2519/1997 (Α΄ 165),
όπως συμπληρώθηκε με την παρ. 5 του άρθρου 27 του
ν. 2646/1998 (Α΄ 236), οι λέξεις «συναφούς επαγγέλματος
υγείας» αντικαθίστανται με τις λέξεις «επαγγέλματος
υγείας και πρόνοιας».

Άρθρο 40
Πανελλήνιος Σύλλογος Επισκεπτών Υγείας
1. Συστήνεται νομικό πρόσωπο δημοσίου δικαίου
(Ν.Π.Δ.Δ.) υπό την επωνυμία «Πανελλήνιος Σύλλογος Επισκεπτών-Επισκεπτριών
Υγείας» (Π.Σ.Ε.Υ.), με έδρα
την Αθήνα, πλήρως αυτοδιοικούμενο, το οποίο υπάγεται
στην εποπτεία του Υπουργού Υγείας και Κοινωνικής Αλληλεγγύης.
2. Σκοποί του Π.Σ.Ε.Υ. είναι: α) Ο σχεδιασμός, η ανάπτυξη
και η αξιολόγηση των υπηρεσιών φροντίδας υγείας
και περίθαλψης, με έμφαση στην παροχή υπηρεσιών
στο σπίτι, στους χώρους εκπαίδευσης, στους χώρους
εργασίας και γενικότερα στην κοινότητα, για την εξασφάλιση
υψηλής στάθμης υπηρεσιών υγείας και ποιότητας
ζωής για το κοινωνικό σύνολο, β) η διατύπωση εισηγήσεων
σε θέματα φροντίδας υγείας και περίθαλψης με
δική του πρωτοβουλία ή κατόπιν πρόσκλησης από τον Υπουργό
Υγείας και Κοινωνικής Αλληλεγγύης, γ) η εισήγηση
σε θέματα εκπαίδευσης, μετεκπαίδευσης, συνεχιζόμενης
εκπαίδευσης και επιμόρφωσης του κλάδου Επισκεπτών
Υγείας, η αξιοποίηση για το σκοπό αυτόν υποτροφιών
και εκπαιδευτικών προγραμμάτων, καθώς και η
υλοποίησή τους, δ) η έκδοση των απαιτούμενων πιστοποιητικών
για την απόκτηση της άδειας άσκησης επαγγέλματος
στα μέλη του, η έκδοση και ετήσια ανανέωση
του δελτίου ταυτότητας Επισκέπτη Υγείας, η τήρηση
των μητρώων, καθώς και ο περιορισμός της αντιποίησης
της άσκησης του επαγγέλματος, ε) ο καθορισμός και η
διασφάλιση της ελεύθερης άσκησης του επαγγέλματος
του Επισκέπτη Υγείας, στ) η εισήγηση στα αρμόδια θεσμικά
όργανα για τον καθορισμό των πράξεων φροντίδας
υγείας και την τιμολόγησή τους, ζ) ο έλεγχος τήρησης
του Κώδικα Δεοντολογίας των Επισκεπτών Υγείας
και η προαγωγή των δεοντολογικών ηθών και εθίμων από
τα μέλη του Π.Σ.Ε.Υ. κατά την άσκηση του επαγγέλματος.
3. Μέλη του Π.Σ.Ε.Υ. είναι υποχρεωτικά όλοι οι πτυχιούχοι
Επισκέπτες Υγείας που είναι απόφοιτοι: αα) Τμημάτων
Επισκεπτών/- τριών Υγείας Τ.Ε.Ι., αβ) Ανωτέρας
Σχολής Επισκεπτριών Αδερφών και Νοσοκόμων (ΑΣΕΑΝ),
αγ) Ανωτέρας Σχολής Αδερφών Νοσοκόμων και Επισκεπτριών
του ΠΙΚΠΑ, αδ) Ανωτέρας Σχολής Αδερφών
Νοσοκόμων και Επισκεπτριών του Ελληνικού Ερυθρού
Σταυρού και αε) των Σχολών/Τμημάτων της αλλοδαπής
των οποίων τα πτυχία έχουν αναγνωριστεί ως ισότιμα με
τα πτυχία επισκέπτη υγείας της ημεδαπής, από τις αρμόδιες
υπηρεσίες. Όλοι οι ανωτέρω Επισκέπτες Υγείας υποχρεούνται
να εγγραφούν στον Π.Σ.Ε.Υ.. Αλλοδαποί
που δικαιούνται σύμφωνα με τις διατάξεις της Ευρωπαϊκής
Ένωσης να ασκούν το επάγγελμα του Επισκέπτη Υγείας
στην Ελλάδα, υποχρεούνται να γίνουν μέλη του
Π.Σ.Ε.Υ., με τα ίδια δικαιώματα και υποχρεώσεις που έχουν
τα υπόλοιπα μέλη του Συλλόγου.
4. Τα όργανα διοίκησης του Π.Σ.Ε.Υ. είναι η Γενική Συνέλευση
των τακτικών μελών του και το Διοικητικό Συμβούλιο,
τα οποία έχουν έδρα την Αθήνα. Η θητεία των
μελών του Διοικητικού Συμβουλίου του Π.Σ.Ε.Υ. είναι
τριετής.
5. Για την έκδοση από τις κατά τόπους Περιφέρειες
της άδειας άσκησης του επαγγέλματος του Επισκέπτη
Υγείας, οι Επισκέπτες Υγείας οφείλουν να συμπεριλάβουν,
μεταξύ των δικαιολογητικών, και βεβαίωση εγγραφής
στον Π.Σ.Ε.Υ.. Με την παραλαβή της άδειας άσκησης
επαγγέλματος υποχρεούνται να την καταθέσουν άμεσα
στον Π.Σ.Ε.Υ..
6. Όποιος ασκεί το επάγγελμα του Επισκέπτη Υγείας
χωρίς να έχει άδεια άσκησης επαγγέλματος διώκεται
ποινικά σύμφωνα με το άρθρο 458 του Ποινικού Κώδικα.
7. Με προεδρικό διάταγμα, που θα εκδοθεί κατόπιν
προτάσεως του Υπουργού Υγείας και Κοινωνικής Αλληλεγγύης,
θα ρυθμιστούν οι ειδικότεροι κανόνες οργάνωσης
και λειτουργίας του «Π.Σ.Ε.Υ.», οι ειδικότεροι σκοποί
του Συλλόγου, καθώς και περαιτέρω σκοποί αυτού,
διάκριση των μελών σε τακτικά μέλη, αρωγά μέλη και επίτιμα
μέλη, η ιδιότητα εκάστης κατηγορίας των μελών,
ο τρόπος εγγραφής των μελών κάθε κατηγορίας του και
η καταβαλλόμενη από τα μέλη εισφορά, οι πόροι του
Συλλόγου, τα όργανα διοίκησής του, η θητεία των οργάνων
και οι αρμοδιότητές τους, ο τρόπος εκλογής των μελών
σε αυτά, η σύσταση πειθαρχικού συμβουλίου, τα
πειθαρχικά παραπτώματα και οι πειθαρχικές ποινές που
αυτό θα επιβάλει, οι προβλεπόμενες στον Π.Σ.Ε.Υ. θέσεις
προσωπικού, καθώς και κάθε άλλο σχετικό θέμα
που αφορά την ίδρυση και τη λειτουργία του Π.Σ.Ε.Υ..

Άρθρο 41
Ρυθμίσεις θεμάτων Νοσοκομείων ΕΣΥ, Κέντρων
Υγείας και ΟΚΑΝΑ
1. Τα νοσοκομεία του ΕΣΥ, τα Κέντρα Υγείας νησιωτικών,
ορεινών και απομακρυσμένων περιοχών και ο «Οργανισμός
κατά των Ναρκωτικών» δύναται για την κάλυψη
των αναγκών τους σε προσωπικό και για την προσήκουσα
λειτουργία τους και των Θεραπευτικών Μονάδων
του ΟΚΑΝΑ, εφόσον δεν επαρκεί το προσωπικό τους, να
συνεργάζεται με ιατρούς ψυχιάτρους, ιατρούς παθολόγους
ή και γενικούς ιατρούς, ψυχολόγους, κοινωνικούς
λειτουργούς και νοσηλευτές, υπό καθεστώς έκδοσης από
αυτούς δελτίου απόδειξης παροχής υπηρεσιών για
τις παρεχόμενες υπηρεσίες τους. Η σχετική δαπάνη καλύπτεται
από ίδιους πόρους τους.
2. Στο άρθρο 8 του ν. 2889/2001 (Α΄ 37) προστίθεται
παράγραφος 2 ως ακολούθως:
«2. Η Νοσηλευτική Υπηρεσία διαρθρώνεται σε τομείς
επικεφαλής των οποίων είναι τομεάρχες, που ορίζονται
από τον Διοικητή της οικείας Δ.Υ.ΠΕ., μετά από επιλογή
τους από το Υπηρεσιακό Συμβούλιο της ίδιας Δ.Υ.ΠΕ..»
3. Το πρώτο εδάφιο της παρ. 2 του άρθρου 17 του
ν.1397/1983 (Α΄ 143) και το πρώτο εδάφιο της παρ. 5 του
άρθρου 18 του ν. 1397/1983 (Α΄ 143) αντικαθίστανται ως
ακολούθως:
«Υπεύθυνος για το συντονισμό της Επιστημονικής
Λειτουργίας του Κέντρου Υγείας είναι ιατρός οποιασδήποτε
ειδικότητας ή οδοντίατρος, ο οποίος κατέχει βαθμό
Διευθυντή Ε.Σ.Υ. και ορίζεται με απόφαση του Διοικητή
της οικείας Υγειονομικής Περιφέρειας.»
4. Οι οφειλές των νοσοκομείων του ΕΣΥ, του Ωνάσειου
Καρδιοχειρουργικού Κέντρου, του Π.Γ.Ν. Παπαγεωργίου,
του Αιγινήτειου Νοσοκομείου Αθηνών, του Αρεταίειου
Νοσοκομείου Αθηνών και του ΟΚΑΝΑ, οι οποίες έχουν
προκύψει από την προμήθεια φαρμάκων, υγειονομικού
υλικού, αντιδραστηρίων και ορθοπεδικού υλικού της
περιόδου των ετών 2007 - 2009, που δεν υπήχθησαν στη
ρύθμιση του άρθρου 27 του ν. 3867/2010 (Α΄ 128), ανεξαρτήτως
του λόγου, δεν εκκαθαρίζονται από τους φορείς
με τη συνήθη διαδικασία. Η καταβολή των υποχρεώσεων
αυτών θα διενεργείται μόνο σε εκτέλεση τελεσίδικων
δικαστικών αποφάσεων.
5. Στο άρθρο 9 στην παρ. 9 του ν. 4052/2012 (Α΄ 41) το
εδάφιο: «Στο Τμήμα γ: ΠΕ Κοινωνιολόγων ή ΠΕ Μηχανικών
ή ΠΕ Ψυχολόγων και αν δεν υφίσταται υπάλληλος
των ανωτέρω κλάδων ΤΕ Μηχανικών ή ΤΕ Διοικητικού
Λογιστικού», αντικαθίσταται ως ακολούθως: «Στο Τμήμα
γ: ΠΕ Διοικητικού ή ΠΕ Κοινωνιολόγων ή ΠΕ Μηχανικών,
ή ΠΕ Ψυχολόγων και αν δεν υφίσταται υπάλληλος των
ανωτέρω κλάδων ΤΕ Μηχανικών ή ΤE Διοικητικού Λογιστικού.»

Άρθρο 42
1. Με σύμβαση μεταξύ του Ν.Π.Δ.Δ. Νοσοκομείο Παίδων
«Η ΑΓΙΑ ΣΟΦΙΑ» και με το Σύλλογο Φίλων Παιδιών
με Καρκίνο «ΕΛΠΙΔΑ», ιδρύονται και λειτουργούν στην
Ογκολογική Μονάδα Παίδων Μαριάννα Β. Βαρδινογιάννη
-ΕΛΠΙΔΑ που λειτουργεί στο Νοσοκομείο Παίδων «Η
ΑΓΙΑ ΣΟΦΙΑ» συναφείς υπηρεσίες της, ιδίως Κέντρο Αριστείας,
Κέντρο Μεταμόσχευσης Παιδιών και Τράπεζα
δοτών μυελού των οστών, καθορίζονται οι υπηρεσίες
που παρέχονται, ο συντονισμός δράσης, λειτουργίας και
παροχής υπηρεσιών, η μελέτη, κατάρτιση, εκτέλεση και
διαχείριση των δράσεων αυτών, το προσωπικό που θα απασχοληθεί
(ιατρικό, νοσηλευτικό και διοικητικό προσωπικό),
κτιριακές υποδομές και εξοπλισμός, τα καθήκοντα
και οι υποχρεώσεις των συμβαλλομένων, τα σχετικά με
τη χρηματοδότηση, ο χρόνος ισχύος της σύμβασης, η
διαδικασία παρακολούθησης και κάθε άλλο σχετικό θέμα.
2. Με κοινή απόφαση των Υπουργών Οικονομικών, Διοικητικής
Μεταρρύθμισης και Ηλεκτρονικής Διακυβέρνησης,
Εσωτερικών και Υγείας και Κοινωνικής Αλληλεγγύης
καθορίζονται τα κριτήρια, οι όροι της σύναψης, η
διαδικασία, το περιεχόμενο, η παρακολούθηση της εκτέλεσης
της σύμβασης και το εάν ο Σύλλογος Φίλων Παιδιών
με Καρκίνο «ΕΛΠΙΔΑ» θα επιλέξει τελικά να είναι
αυτός ο αντισυμβαλλόμενος ή άλλο νομικό πρόσωπο ιδιωτικού
δικαίου μη κερδοσκοπικού χαρακτήρα που θα
συστήσει και θα εδρεύει στην Ογκολογική Μονάδα Παίδων
Μαριάννα Β. Βαρδινογιάννη -ΕΛΠΙΔΑ και κάθε άλλο
σχετικό θέμα.

Άρθρο 43
1. Κρατήσεις επί δαπανών που αφορούν προμήθειες
ειδών και παροχή υπηρεσιών μέσω διεθνών οργανισμών
για λογαριασμό της Ελληνικής Αστυνομίας, του Λιμενικού
Σώματος - Ελληνικής Ακτοφυλακής και του Πυροσβεστικού
Σώματος, οι οποίες προβλέπονται υπέρ του
Δημοσίου ή τρίτων, εφόσον δεν μπορούν να γίνουν από
τους διεθνείς οργανισμούς, προσαυξάνουν το κόστος
του υπό προμήθεια είδους ή της παρεχόμενης υπηρεσίας
και καταλογίζονται σε βάρος των πιστώσεων των
προϋπολογισμών των ανωτέρω φορέων.
2. Με απόφαση του Υπουργού Προστασίας του Πολίτη
επιτρέπεται η κατά παρέκκλιση της κείμενης νομοθεσίας,
χορήγηση προκαταβολής ποσού μέχρι πενήντα
τοις εκατό (50%) του προϊόντος σχετικού Χρηματικού Εντάλματος
Προπληρωμής (ΧΕΠ) για την πληρωμή δαπανών
προμήθειας ειδών και παροχής υπηρεσιών της Ελληνικής
Αστυνομίας, του Λιμενικού Σώματος- Ελληνικής
Ακτοφυλακής και του Πυροσβεστικού Σώματος οι οποίες
γίνονται μέσω διεθνών οργανισμών. Η χορήγηση της
προκαταβολής γίνεται άτοκα και χωρίς την κατάθεση εγγυητικής
επιστολής μετά από σχετικό έγγραφο - αίτημα
του διεθνούς οργανισμού και την υποβολή σχετικού τιμολογίου.

Άρθρο 44
Έναρξη ισχύος
Η ισχύς του παρόντος νόμου αρχίζει από τη δηµοσίευσή του στην Εφημερίδα της Κυβερνήσεως.
Αθήνα, 22 Μαρτίου 2012

