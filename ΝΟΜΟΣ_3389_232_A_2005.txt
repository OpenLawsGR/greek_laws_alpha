 Νόμος 3389 (ΦΕΚ 232/Τεύχος Α'/2005) 
			
  Συμπράξεις Δημόσιου και Ιδιωτικού Τομέα.

  ΚΕΦΑΛΑΙΟ Α´
ΕΝΝΟΙΑ - ΠΕΔΙΟ ΕΦΑΡΜΟΓΗΣ

Άρθρο 1
Έννοια σύμπραξης δημόσιου και ιδιωτικού τομέα
1. Έννοια Συμπράξεων
Για τους σκοπούς του νόμου αυτού "Δημόσιοι Φορείς"
νοούνται οι ακόλουθοι:
(α) το Δημόσιο,
(β) οι οργανισμοί τοπικής αυτοδιοίκησης,
(γ) τα νομικά πρόσωπα δημοσίου δικαίου,
(δ) οι ανώνυμες εταιρείες των οποίων το σύνολο του μετοχικού
κεφαλαίου ανήκει στους ανωτέρω υπό (α) έως (γ)
φορείς ή σε άλλη ή άλλες ανώνυμες εταιρείες που υπάγονται
στην παρούσα περίπτωση.
2. Οι ανωτέρω Δημόσιοι Φορείς μπορούν σε τομείς της
αρμοδιότητάς τους να συνάπτουν έγγραφες συμβάσεις
συνεργασίας από επαχθή αιτία ("Συμβάσεις Σύμπραξης")
με νομικά πρόσωπα του ιδιωτικού τομέα ("Ιδιωτικοί Φορείς")
για την εκτέλεση έργων ή και την παροχή υπηρεσιών
("Συμπράξεις Δημόσιου και Ιδιωτικού Τομέα" ή "Συμπράξεις").
3. Παρεπόμενα Σύμφωνα
Συμβάσεις στις οποίες συμβάλλονται Δημόσιοι Φορείς
με τρίτους ή και Ιδιωτικοί Φορείς με τρίτους και αποτελούν
παρεπόμενα σύμφωνα Συμβάσεων Σύμπραξης ή συνάπτονται
σε εκτέλεση Συμβάσεων Σύμπραξης ("Παρεπόμενα
Σύμφωνα"), υπάγονται στις διατάξεις του νόμου
αυτού, εφόσον συντρέχουν οι προϋποθέσεις της παραγράφου
1 του άρθρου 2 ή της παραγράφου 2 του ίδιου άρθρου
για τις εν λόγω Συμβάσεις Σύμπραξης.
4. Εταιρεία Ειδικού Σκοπού
Στις Συμβάσεις Σύμπραξης ή τα Παρεπόμενα Σύμφωνα
των παραγράφων 2 και 3, οι Ιδιωτικοί Φορείς συμβάλλονται
μέσω ανωνύμων εταιρειών ειδικού σκοπού που συνιστώνται
από αυτούς αποκλειστικά και μόνο για τους σκοπούς
της Σύμπραξης ("Εταιρεία Ειδικού Σκοπού") που
εδρεύουν στην Ελλάδα και λειτουργούν σύμφωνα με τις
διατάξεις του κ.ν. 2190/1920. Μέτοχοι Εταιρείας Ειδικού
Σκοπού δύνανται να είναι μόνο οι Ιδιωτικοί Φορείς κατά
την έννοια του νόμου αυτού, καθώς επίσης και τρίτοι που
δύνανται να αποκτήσουν μετοχές σύμφωνα με τις ειδικές
προβλέψεις του ίδιου νόμου, το καταστατικό της Εταιρείας
και τυχόν ειδικές προβλέψεις της Σύμβασης Σύμπραξης,
εξαιρουμένων των φορέων της παραγράφου 1 του
παρόντος άρθρου.

Άρθρο 2
Πεδίο εφαρμογής
1. Οι Συμπράξεις μπορούν να υπάγονται στις διατάξεις
του νόμου αυτού, σύμφωνα με τα προβλεπόμενα στην παράγραφο
3 του άρθρου 4, εφόσον πληρούν σωρευτικά τις
κατωτέρω προϋποθέσεις:
(α) έχουν ως αντικείμενο την εκτέλεση έργων ή και την
παροχή υπηρεσιών που ανήκουν στην αρμοδιότητα των
Δημόσιων Φορέων με βάση διάταξη νόμου ή σύμβαση ή
το καταστατικό τους,
(β) προβλέπουν ότι οι Ιδιωτικοί Φορείς, έναντι ανταλλάγματος
που καταβάλλεται εφάπαξ ή τμηματικά από
τους Δημόσιους Φορείς ή τους τελικούς χρήστες των έργων
ή υπηρεσιών αυτών, αναλαμβάνουν ουσιώδες μέρος
των κινδύνων που συνδέονται με τη χρηματοδότηση, την
κατασκευή, τη διαθεσιμότητα ή τη ζήτηση του αντικειμένου
της Σύμπραξης και των συναφών κινδύνων όπως, ενδεικτικά,
το διαχειριστικό και τον τεχνικό κίνδυνο,
(γ)προβλέπουνότιηχρηματοδότηση,ενόλωήενμέρει,
της κατασκευής των έργων ή της παροχής των υπηρεσιών
θα γίνει με κεφάλαια και πόρους που εξασφαλίζουν οι
Ιδιωτικοί Φορείς και
(δ) το συνολικό συμβατικό προϋπολογιζόμενο κόστος
της υλοποίησης του αντικειμένου της Σύμπραξης δεν
υπερβαίνει το ποσό των διακοσίων εκατομμυρίων ευρώ
χωρίς συνυπολογισμό του αναλογούντος Φόρου Προστιθέμενης
Αξίας.
2. Με ομόφωνη απόφαση της Διυπουργικής Επιτροπής
των Συμπράξεων Δημόσιου και Ιδιωτικού Τομέα του άρθρου
3 είναι δυνατή, σε εξαιρετικές περιπτώσεις, η υπαγωγή
Συμπράξεων στις διατάξεις του νόμου αυτού χωρίς
να συντρέχει μία ή περισσότερες από τις προϋποθέσεις
των εδαφίων (β) έως και (δ) της παραγράφου 1.
3. Δεν μπορούν να αποτελέσουν αντικείμενο Σύμπραξης
οι δραστηριότητες που κατά το Σύνταγμα ανήκουν
άμεσα και αποκλειστικά στο Κράτος και ιδίως η εθνική
άμυνα, η αστυνόμευση, η απονομή της δικαιοσύνης και η
εκτέλεση των ποινών που επιβάλλονται από τα αρμόδια
δικαστήρια.

  ΚΕΦΑΛΑΙΟ Β´
ΔΙΥΠΟΥΡΓΙΚΗ ΕΠΙΤΡΟΠΗ ΚΑΙ ΕΙΔΙΚΗ ΓΡΑΜΜΑΤΕΙΑ
ΣΥΜΠΡΑΞΕΩΝ ΔΗΜΟΣΙΟΥ ΚΑΙ ΙΔΙΩΤΙΚΟΥ ΤΟΜΕΑ

Άρθρο 3
Διυπουργική Επιτροπή
Συνιστάται Διυπουργική Επιτροπή Συμπράξεων Δημόσιου
και Ιδιωτικού Τομέα ("Δ.Ε.Σ.Δ.Ι.Τ."). Η Δ.Ε.Σ.Δ.Ι.Τ.
αποτελείται από τον Υπουργό Οικονομίας και Οικονομικών,
τον Υπουργό Ανάπτυξης και τον Υπουργό Περιβάλλοντος,
Χωροταξίας και Δημόσιων Έργων, ως τακτικά μέλη
και τον Υπουργό ή τους Υπουργούς που εποπτεύουν
καθένα από τους Δημόσιους Φορείς, οι οποίοι προβλέπεται
να συμμετάσχουν στη Σύμπραξη ή και να συμβληθούν
στη Σύμβαση Σύμπραξης ή και στα Παρεπόμενα Σύμφωνα,
ως έκτακτα μέλη. Ο Υπουργός Οικονομίας και Οικονομικών
προεδρεύει της Δ.Ε.Σ.Δ.Ι.Τ., εποπτεύει το έργο
της και έχει την ευθύνη της υποβολής των σχετικών εισηγήσεων
προς αυτή. Η Δ.Ε.Σ.Δ.Ι.Τ. αποφασίζει κατόπιν εισηγήσεων
της Ειδικής Γραμματείας Συμπράξεων Δημόσιου
και Ιδιωτικού Τομέα, σύμφωνα με τα ειδικώς προβλεπόμενα
στα εδάφια (αα) έως (στστ) της παραγράφου
2 του άρθρου 4.
Η λειτουργία της Δ.Ε.Σ.Δ.Ι.Τ. διέπεται από τις διατάξεις
του ν.1558/1985 (ΦΕΚ 137 Α´). Η Δ.Ε.Σ.Δ.Ι.Τ. εξειδικεύει
την κυβερνητική πολιτική για την εκτέλεση έργων και την
παροχή υπηρεσιών με τη συμμετοχή ιδιωτικών κεφαλαίων.
Με αποφάσεις της η Δ.Ε.Σ.Δ.Ι.Τ.:
(α) εγκρίνει την υπαγωγή Συμπράξεων στις διατάξεις
του νόμου αυτού ή ανακαλεί τέτοιες εγκρίσεις, σύμφωνα
με την παράγραφο 3 του άρθρου 5,
(β) αποφασίζει την ένταξη στο Πρόγραμμα Δημοσίων
Επενδύσεων του καταβλητέου στους Ιδιωτικούς Φορείς
συμβατικού ανταλλάγματος,
(γ) αποφασίζει για τη συμμετοχή ή μη του Δημοσίου στη
χρηματοδότηση της κατασκευής των έργων ή της παροχής
των υπηρεσιών που αποτελούν το αντικείμενο της Σύμπραξης,
(δ) λαμβάνει κάθε άλλη συναφή απόφαση.

Άρθρο 4
Ειδική Γραμματεία
1. Σύσταση και αρμοδιότητες
Στο Υπουργείο Οικονομίας και Οικονομικών συνιστάται
Ειδική Γραμματεία Συμπράξεων Δημόσιου και Ιδιωτικού
Τομέα ("Ε.Γ.Σ.Δ.Ι.Τ.") με σκοπό την επικουρία της
Δ.Ε.Σ.Δ.Ι.Τ. και των Δημόσιων Φορέων. Έργο της
Ε.Γ.Σ.Δ.Ι.Τ. είναι:
(α) ο εντοπισμός των έργων ή υπηρεσιών που μπορούν
να εκτελεσθούν ή να παρασχεθούν μέσω Συμπράξεων και
να υπαχθούν στις διατάξεις του νόμου αυτού σύμφωνα με
την παράγραφο 2,
(β) η εν γένει προώθηση της εκτέλεσης έργων ή της παροχής
υπηρεσιών μέσω του θεσμού των Συμπράξεων,
(γ) η διευκόλυνση και υποστήριξη των Δημόσιων Φορέων
στα πλαίσια των Διαδικασιών Ανάθεσης, όπως αυτές
ορίζονται στο άρθρο 8 του παρόντος, για την επιλογή των
Ιδιωτικών Φορέων που θα αναλάβουν την εκτέλεση των
έργων ή την παροχή υπηρεσιών στα πλαίσια Συμπράξεων,
(δ) η παρακολούθηση της υλοποίησης των Συμβάσεων
Σύμπραξης και των Παρεπόμενων Συμφώνων, η τακτική
ενημέρωση της Δ.Ε.Σ.Δ.Ι.Τ. και η επεξεργασία και υποβολή
εισηγήσεων για την αντιμετώπιση τυχόν προβλημάτων
και
(ε) η σύνταξη ετήσιας έκθεσης και η παρουσίασή της
στην αρμόδια Επιτροπή της Βουλής.
2. Γενικές αρμοδιότητες Ε.Γ.Σ.Δ.Ι.Τ.
Για την πραγματοποίηση των σκοπών της, η Ε.Γ.Σ.Δ.Ι.Τ.
μπορεί:
(α) να ζητά και να λαμβάνει στοιχεία σχετικά με έργα ή
υπηρεσίες την εκτέλεση ή παροχή των οποίων προωθούν
ή σχεδιάζουν Δημόσιοι Φορείς,
(β) να ζητά και να λαμβάνει από οποιοδήποτε Δημόσιο ή
Ιδιωτικό Φορέα κάθε πληροφορία ή στοιχείο που απαιτείται
για να διαγνωσθεί εάν η εκτέλεση ενός έργου ή η παροχή
μιας υπηρεσίας μπορεί να πραγματοποιηθεί μέσω
της Σύμπραξης Δημόσιων και Ιδιωτικών Φορέων σύμφωνα
με τις διατάξεις του νόμου αυτού,
(γ) να επεξεργάζεται τα στοιχεία που λαμβάνει από
επαγγελματικούς και επιχειρηματικούς φορείς όπως, ενδεικτικά,
από την Ελληνική Ένωση Τραπεζών, το Τεχνικό
Επιμελητήριο Ελλάδος, το Οικονομικό Επιμελητήριο Ελλάδος
και το Σύνδεσμο Εργοληπτικών Εταιρειών,
(δ) να μελετά ολοκληρωμένες προτάσεις που επεξεργάζονται
Δημόσιοι ή Ιδιωτικοί Φορείς για την εκτέλεση έργων
ή την παροχή υπηρεσιών ή να καλεί Δημόσιους ή Ιδιωτικούς
Φορείς να επεξεργασθούν τέτοιες προτάσεις και
να παρέχει σε αυτούς κάθε εύλογη συνδρομή,
(ε) σε συνεργασία με τις αρμόδιες υπηρεσίες του
Υπουργείου Οικονομίας και Οικονομικών αλλά και τις αρμόδιες
υπηρεσίες των εμπλεκόμενων Δημόσιων Φορέων,
να παρακολουθεί το σύνολο των οικονομικών υποχρεώσεων
που αναλαμβάνουν οι Δημόσιοι Φορείς, ιδιαίτερα τη
μελλοντική επιβάρυνση που προκύπτει ή μπορεί να προκύψει
για το Πρόγραμμα Δημοσίων Επενδύσεων από τις
πληρωμές που διενεργούνται για Συμπράξεις που έχουν
υπαχθεί στις διατάξεις του νόμου αυτού,
(στ) να συντάσσει και να διανέμει έντυπο υλικό με πληροφορίες
και οδηγίες σχετικά με τις Συμπράξεις και τους
σκοπούς που αυτές εξυπηρετούν, τις διεθνώς διαδεδομένεςμεθόδουςεφαρμογήςτουςκαιτιςδιατάξειςτουνόμου
αυτού,
(ζ) να τυποποιεί έγγραφα που μπορούν να χρησιμοποιούνται
για τις ανάγκες των Διαδικασιών Ανάθεσης, όπως
αυτές ορίζονται στο άρθρο 8,
(η) να τυποποιεί κάθε είδους Συμβάσεις Σύμπραξης ή
Παρεπόμενα Σύμφωνα προς το σκοπό της διευκόλυνσης
των Δημόσιων και Ιδιωτικών Φορέων στη διαμόρφωση
των όρων των Συμβάσεων Σύμπραξης,
(θ) να υποβάλλει στη Δ.Ε.Σ.Δ.Ι.Τ. προτάσεις για τη βελτίωση
του νομοθετικού πλαισίου των Συμπράξεων,
(ι) να συντονίζει την εκπόνηση μελετών και την εν γένει
παροχή υποβοηθητικών του έργου της υπηρεσιών σε
πρόσωπα που προσλαμβάνονται σύμφωνα με τις διατάξεις
της παραγράφου 4 του άρθρου 6.
Με βάση τις ανωτέρω υπό (α) έως και (ι) αρμοδιότητες
που της παρέχονται συγκεντρώνει τις πληροφορίες που
είναι απαραίτητες για να κριθεί ποια έργα ή υπηρεσίες
μπορούν να υλοποιηθούν μέσω Συμπράξεων και αξιολογεί
τις οικονομικές και τεχνικές παραμέτρους, καθώς και
τα νομικά και άλλα προβλήματα που συνδέονται με αυτά.
Στη συνέχεια η Ε.Γ.Σ.Δ.Ι.Τ. καταρτίζει μη δεσμευτικό κατάλογο
έργων και υπηρεσιών ("Κατάλογος Προτεινόμενων
Συμπράξεων") που μπορούν να υλοποιηθούν μέσω
Συμπράξεων και να υπαχθούν στις διατάξεις του νόμου
αυτού. Για κάθε έργο ή υπηρεσία που περιλαμβάνεται
στον Κατάλογο Προτεινόμενων Συμπράξεων, η
Ε.Γ.Σ.Δ.Ι.Τ. συντάσσει συνοπτική αιτιολογική έκθεση που
παρουσιάζει:
αα) τους χρηματοοικονομικούς, τεχνικούς, κοινωνικοοικονομικούς
και νομικούς λόγους για τους οποίους η
εκτέλεση των συγκεκριμένων έργων ή η παροχή των συγκεκριμένων
υπηρεσιών κρίνεται σκόπιμο να υλοποιηθεί
μέσω Σύμπραξης,
ββ) τα κριτήρια που έλαβε υπόψη της για την επιλογή
των συγκεκριμένων έργων ή υπηρεσιών που έχουν περιληφθεί
στον Κατάλογο Προτεινόμενων Συμπράξεων,
γγ) τις ενέργειες στις οποίες έχει ενδεχομένως προβεί
οεμπλεκόμενοςκάθεφοράΔημόσιοςΦορέαςγιατιςανάγκες
της προετοιμασίας της ανάθεσης των σχετικών Συμβάσεων
όπως, ενδεικτικά, πρόσληψη χρηματοοικονομικών,
τεχνικών και νομικών συμβούλων, διενέργεια προμελετών
και σύνταξη σχεδίων συμβάσεων,
δδ) τη μορφή της προτεινόμενης Διαδικασίας Ανάθεσης,
όπως αυτή ορίζεται στο άρθρο 8, που είναι σκόπιμο
να εφαρμοσθεί, καθώς και τους Δημόσιους Φορείς που
ενεργούν ως αναθέτουσα αρχή,
εε) ενδεικτικό χρονοδιάγραμμα της Διαδικασίας Ανάθεσης,
στστ) αναφορά του ενδεικτικού προϋπολογισμού του
αντικειμένου της Σύμβασης Σύμπραξης και, ενδεχομένως,
των Παρεπόμενων Συμφώνων.
3. Αίτηση Υπαγωγής και Απόφαση Υπαγωγής
Η Ε.Γ.Σ.Δ.Ι.Τ. γνωστοποιεί, στους κατά περίπτωση αρμόδιους
Δημόσιους Φορείς, την ένταξη έργων ή υπηρεσιών
της αρμοδιότητάς τους στον Κατάλογο Προτεινόμενων
Συμπράξεων και καλεί αυτούς μέσα σε αποκλειστική
προθεσμία δύο μηνών από τη λήψη της σχετικής ειδοποίησης,
να υποβάλουν αίτηση στη Δ.Ε.Σ.Δ.Ι.Τ. για την υπαγωγή
της συγκεκριμένης Σύμπραξης στις διατάξεις του
νόμου αυτού ("Αίτηση Υπαγωγής").
Αν στη Σύμβαση Σύμπραξης που έχει περιληφθεί στον
Κατάλογο Προτεινόμενων Συμπράξεων συμμετέχουν ή
συμβάλλουν περισσότεροι του ενός Δημόσιοι Φορείς, η
Αίτηση Υπαγωγής πρέπει να υπογράφεται από εξουσιοδοτημένους
εκπροσώπους όλων των εμπλεκόμενων Δημόσιων
Φορέων. Η Δ.Ε.Σ.Δ.Ι.Τ., μέσα σε δύο μήνες από τη
διαβίβαση σε αυτή των Αιτήσεων Υπαγωγής, εκδίδει απόφαση
("Απόφαση Υπαγωγής") με την οποία εγκρίνει ή
απορρίπτει, εν όλω ή εν μέρει, τις Αιτήσεις Υπαγωγής.
4. Αναμόρφωση Καταλόγου Προτεινόμενων Συμπράξεων
Η Ε.Γ.Σ.Δ.Ι.Τ. συμπληρώνει και αναμορφώνει τον Κατάλογο
Προτεινόμενων Συμπράξεων ανά εξάμηνο χωρίς να
αποκλείεται η έκτακτη μεταβολή του από νέες προτάσεις
Συμπράξεων που κρίνονται ώριμες ή υποβάλλονται προς
κρίση μετά την τακτική έκδοσή του.

Άρθρο 5
Συνέπειες Απόφασης Υπαγωγής
1. Μετά την εγκριτική Απόφαση Υπαγωγής η Ε.Γ.Σ.Δ.Ι.Τ.
αναλαμβάνει το συντονισμό των Διαδικασιών Ανάθεσης,
όπως αυτές ορίζονται στο άρθρο 8, για την επιλογή του
Ιδιωτικού Φορέα που θα συμμετάσχει στη Σύμπραξη.
2. Υποχρεώσεις Δημόσιων Φορέων
Οι Δημόσιοι Φορείς που έχουν υπαχθεί στις διατάξεις
του νόμου αυτού υποχρεούνται:
(α) να ακολουθούν τις υποδείξεις της Ε.Γ.Σ.Δ.Ι.Τ. ως
προς τη Διαδικασία Ανάθεσης που θα ακολουθηθεί για
την επιλογή του Ιδιωτικού Φορέα που θα συμμετάσχει στη
Σύμπραξη,
(β)ναεπεξεργάζονταικάθεκείμενοπουσχετίζεταιμετη
Διαδικασία Ανάθεσης, περιλαμβανομένων και των τευχών
δημοπράτησης, όπως η προκήρυξη, η ειδική και η τεχνική
συγγραφή υποχρεώσεων, η πρόσκληση υποβολής Προσφορών
και το Σχέδιο Σύμβασης, σύμφωνα με τις οδηγίες,
τις τροποποιήσεις και αλλαγές που εισηγείται η
Ε.Γ.Σ.Δ.Ι.Τ, στην οποία και κοινοποιούνται πριν από τη
διανομή ή τη δημοσίευση όλα τα κείμενα και η αλληλογραφία
που αφορούν στη Διαδικασία Ανάθεσης,
(γ) να μεριμνούν για τη συμμετοχή εκπροσώπου της
Ε.Γ.Σ.Δ.Ι.Τ. στις επιτροπές αξιολόγησης ή και σε άλλα όργανα
που συνιστώνται στα πλαίσια της Διαδικασίας Ανάθεσης
για την επιλογή του Ιδιωτικού Φορέα που θα συμμετάσχει
στη Σύμπραξη.
3. Ανάκληση Απόφασης Υπαγωγής
Σε περίπτωση που οι εμπλεκόμενοι Δημόσιοι Φορείς
δεν συμμορφώνονται με τις διατάξεις της παραγράφου 2
του άρθρου αυτού, η Δ.Ε.Σ.Δ.Ι.Τ., είτε πριν είτε κατά τη
διάρκεια της Διαδικασίας Ανάθεσης, δύναται να ανακαλέσει
την Απόφαση Υπαγωγής.

Άρθρο 6
Διατάξεις για την Ε.Γ.Σ.Δ.Ι.Τ.
1. Στελέχωση
(α) Με κοινή απόφαση του Πρωθυπουργού και του
Υπουργού Οικονομίας και Οικονομικών ορίζεται Ειδικός
Γραμματέας Συμπράξεων Δημόσιου και Ιδιωτικού Τομέα.
(β) Με απόφαση του Υπουργού Οικονομίας και Οικονομικών
ύστερα από πρόσκληση για εκδήλωση ενδιαφέροντος,
προσλαμβάνεται Διευθυντής στην Ε.Γ.Σ.Δ.Ι.Τ., με
σύμβαση εργασίας ιδιωτικού δικαίου ορισμένου χρόνου
πλήρους και αποκλειστικής απασχόλησης.
(γ) Το λοιπό προσωπικό της Ε.Γ.Σ.Δ.Ι.Τ. είτε στελεχώνεται
μέσω της σύναψης συμβάσεων παροχής ανεξάρτητων
υπηρεσιών ή έργου κατόπιν σχετικής απόφασης του
Υπουργού Οικονομίας και Οικονομικών είτε αποσπάται
στην Ε.Γ.Σ.Δ.Ι.Τ. σύμφωνα με τα προβλεπόμενα στην παράγραφο
2. Προσόντα και εμπειρία στελεχών Ε.Γ.Σ.Δ.Ι.Τ.
Τα στελέχη της Ε.Γ.Σ.Δ.Ι.Τ. πρέπει να καλύπτουν ευρύ
φάσμα γνωστικών αντικειμένων και να διαθέτουν κύρος
και εκτενή εμπειρία στους τομείς της ιδιαίτερης εξειδίκευσής
τους, ιδίως να διαθέτουν εμπειρία:
(α) σε θέματα τεχνικών χρηματοδότησης,
(β) στην κατάρτιση, επεξεργασία, ανάλυση και αξιολόγηση
χρηματοοικονομικών υποδειγμάτων,
(γ) σε νομικά θέματα όπως σύνταξη τευχών δημοπράτησης,
νομική υποστήριξη κατά τη διενέργεια δημόσιων
διαγωνισμών, σύνταξη και διαπραγμάτευση συμβάσεων
περιλαμβανομένων και συμβάσεων παραχώρησης, χρηματοδοτικών,
δανειακών και λοιπών συμβάσεων που είναι
απαραίτητες για την εξασφάλιση της απαιτούμενης χρηματοδότησης,
(δ) σε τεχνικά, ασφαλιστικά, φορολογικά και λογιστικά
ζητήματα και
(ε) σε θέματα μελέτης, κατασκευής, λειτουργίας και συντήρησης
έργων καθώς και κατάρτισης προδιαγραφών.
3. Ασυμβίβαστα
Τα στελέχη της Ε.Γ.Σ.Δ.Ι.Τ. είναι πλήρους και αποκλειστικής
απασχόλησης και δεν επιτρέπεται κατά το χρονικό
διάστημα παροχής των υπηρεσιών τους στην Ε.Γ.Σ.Δ.Ι.Τ.:
(α) να ασκούν άλλη επαγγελματική δραστηριότητα με
αμοιβή ή
(β) να συμμετέχουν στην ίδρυση ή στο μετοχικό κεφάλαιο
ή σε διοικητικό όργανο Ιδιωτικού Φορέα που συμμετέχει
σε Σύμπραξη ή σε σχετική Διαδικασία Ανάθεσης
όπως ορίζεται στο άρθρο 8 ή
(γ) να συμμετέχουν στην ίδρυση ή στο μετοχικό κεφάλαιο
ή σε διοικητικό όργανο εταιρείας συνδεδεμένης, κατά
την έννοια του άρθρου 42ε του κ.ν. 2190/1920, με τους
Φορείς του προηγούμενου εδαφίου.
Αν παραβιασθούν οι ανωτέρω απαγορεύσεις και ανεξαρτήτως
των λοιπών κυρώσεων, το όργανο που διόρισε
τον παραβάτη, δύναται να ανακαλέσει το διορισμό του.
Ειδικά για τις περιπτώσεις (β) και (γ) η απαγόρευση
ισχύει και για χρονικό διάστημα έξι μηνών μετά τη λήξη
της παροχής υπηρεσιών τους στην Ε.Γ.Σ.Δ.Ι.Τ..
4. Πρόσληψη συμβούλων και προσώπων ειδικών προσόντων
Με απόφαση της Δ.Ε.Σ.Δ.Ι.Τ. που λαμβάνεται κατόπιν
αιτιολογημένης εισήγησης της Ε.Γ.Σ.Δ.Ι.Τ. μπορεί να συνάπτονται
συμβάσεις παροχής ανεξάρτητων υπηρεσιών
ή έργου με χρηματοοικονομικούς, τεχνικούς, φορολογικούς,
νομικούς, ασφαλιστικούς ή και άλλους συμβούλους,
καθώς και με ειδικούς επιστημονικούς συνεργάτες
και εμπειρογνώμονες, οι οποίοι θα είναι φυσικά ή νομικά
πρόσωπα εγνωσμένου κύρους και εξειδικευμένης εμπειρίας
σε έργα αντίστοιχα με εκείνα για τα οποία καλούνται
να παράσχουν τις υπηρεσίες τους.
Με όμοια απόφαση καθορίζονται οι υπηρεσίες που οι
ανωτέρω σύμβουλοι και πρόσωπα ειδικών προσόντων
παρέχουν, καθώς και η αμοιβή τους.
5. Αποσπάσεις
Με κοινή απόφαση των Υπουργών Εσωτερικών, Δημόσιας
Διοίκησης και Αποκέντρωσης και Οικονομίας και Οικονομικών,
καθώς και του κατά περίπτωση αρμόδιου
Υπουργού μπορεί να αποσπώνται στην Ε.Γ.Σ.Δ.Ι.Τ., κατά
παρέκκλιση των περί αποσπάσεων διατάξεων, υπάλληλοι
υπουργείων και εποπτευόμενων από αυτά φορέων. Η δαπάνη
μισθοδοσίας των υπαλλήλων αυτών, για το χρόνο
απόσπασής τους, βαρύνει τον προϋπολογισμό του
Υπουργείου Οικονομίας και Οικονομικών.
6. Περαιτέρω εξειδίκευση θεμάτων Ε.Γ.Σ.Δ.Ι.Τ.
Με κοινή απόφαση των Υπουργών Εσωτερικών, Δημόσιας
Διοίκησης και Αποκέντρωσης και Οικονομίας και Οικονομικών
μπορεί να ρυθμίζονται ειδικότερα θέματα της
Ε.Γ.Σ.Δ.Ι.Τ, να εξειδικεύονται περαιτέρω οι αρμοδιότητες
της Ε.Γ.Σ.Δ.Ι.Τ, ο τρόπος και η διαδικασία άσκησής τους,
η οργάνωση και η λειτουργία της, η γραμματειακή της
υποστήριξη, καθώς και κάθε άλλο σχετικό θέμα.

  ΚΕΦΑΛΑΙΟ Γ´
ΔΙΑΔΙΚΑΣΙΕΣ ΑΝΑΘΕΣΗΣ

Άρθρο 7
Διατάξεις που εφαρμόζονται στις Διαδικασίες Ανάθεσης
Στις Διαδικασίες Ανάθεσης για την επιλογή του Ιδιωτικού
Φορέα που θα αναλάβει την εκτέλεση του έργου ή την
παροχή της υπηρεσίας με Σύμβαση Σύμπραξης, που έχει
υπαχθεί στις διατάξεις του νόμου αυτού, έχουν εφαρμογή
οι διατάξεις των άρθρων 9 έως 16.

Άρθρο 8
Ορισμοί
Κατά την εφαρμογή των άρθρων 9 έως 16 του νόμου αυτού,
οι κατωτέρω όροι έχουν την εξής έννοια:
"Αναθέτουσα Αρχή" νοείται ο Δημόσιος Φορέας που
αναφέρεται στην παράγραφο 1 του άρθρου 1 ο οποίος
προκηρύσσει διαγωνισμό για την επιλογή Ιδιωτικού Φορέα
με τον οποίο θα συνάψει Σύμβαση Σύμπραξης για την
εκτέλεση έργων ή την παροχή υπηρεσιών.
"Διαδικασίες Ανάθεσης" νοούνται οι διαδικασίες που
ακολουθούνται από τις Αναθέτουσες Αρχές για την επιλογή
Ιδιωτικού Φορέα ο οποίος θα αναλάβει την εκτέλεση
έργων ή την παροχή υπηρεσιών με Σύμβαση Σύμπραξης
Έργου ή Υπηρεσιών. Οι Διαδικασίες Ανάθεσης περιλαμβάνουν
τη Διαδικασία Ανοικτού Τύπου, Κλειστού Τύπου,
Ανταγωνιστικού Διαλόγου και Διαπραγμάτευσης.
"Διαδικασίες Ανοικτού Τύπου" νοούνται οι διαδικασίες
στο πλαίσιο των οποίων κάθε ενδιαφερόμενος Ιδιωτικός
Φορέας μπορεί να υποβάλει Προσφορά εφόσον συγκεντρώνει
τα προσόντα και τις ικανότητες που προβλέπει η
Προκήρυξη.
"Διαδικασίες Κλειστού Τύπου" νοούνται οι διαδικασίες
στις οποίες κάθε Ιδιωτικός Φορέας μπορεί να ζητήσει να
συμμετάσχει, προσφορά όμως μπορούν να υποβάλουν
από αυτούς εκείνοι μόνον οι Ιδιωτικοί Φορείς που έχουν
προσκληθεί από την Αναθέτουσα Αρχή.
"Διαδικασίες Ανταγωνιστικού Διαλόγου" νοούνται οι
διαδικασίες στα πλαίσια των οποίων:
- κάθε Ιδιωτικός Φορέας μπορεί να ζητήσει να συμμετάσχει,
- η Αναθέτουσα Αρχή διεξάγει διάλογο με τους υποψηφίους
που έχουν επιλεγεί για να εντοπίσει την προσφορότερη
ή τις προσφορότερες λύση ή λύσεις για την ικανοποίηση
των αναγκών της, και
- οι υποψήφιοι καλούνται να υποβάλουν προσφορά με
βάση τις λύσεις που κρίθηκαν προσφορότερες.
"Διαδικασίες Διαπραγμάτευσης" νοούνται οι διαδικασίες
κατά τις οποίες οι Αναθέτουσες Αρχές διαβουλεύονται
με τους Ιδιωτικούς Φορείς της επιλογής τους και διαπραγματεύονται
απευθείας τους όρους των Συμβάσεων
που θα συναφθούν με έναν ή περισσότερους από αυτούς.
"Έργο" νοείται το αποτέλεσμα ενός συνόλου οικοδομικών
εργασιών ή εργασιών πολιτικού μηχανικού που προορίζεται
να πληροί αυτό καθαυτό μια οικονομική ή τεχνική
λειτουργία.
"Ιδιαίτερα Πολύπλοκη Σύμβαση" νοείται κάθε σύμβαση
της οποίας οι βασικές παράμετροι (τεχνικές, χρηματοοικονομικές,
λειτουργικές, νομικές και άλλες) δεν μπορούν
αντικειμενικά να προσδιορισθούν εξαρχής από την Αναθέτουσα
Αρχή.
"Μικτή Σύμβαση" νοείται κάθε σύμβαση της οποίας το
αντικείμενο δεν αφορά αποκλειστικά την εκτέλεση έργων
ή την παροχή υπηρεσιών αλλά περιλαμβάνει στοιχεία και
από τις δύο προαναφερόμενες δραστηριότητες.
"Προκήρυξη" ή "Προκήρυξη Διαγωνισμού" νοείται το έγγραφο
με το οποίο η Αναθέτουσα Αρχή:
- καθορίζει τη μορφή και τα επί μέρους στάδια της Διαδικασίας
Ανάθεσης,
- περιγράφει το αντικείμενο της σύμβασης που προτίθεται
να αναθέσει και, ενδεχομένως, συγκεκριμένους ουσιώδεις
όρους αυτής,
- περιγράφει το εκτιμώμενο συμβατικό αντάλλαγμα ή το
εκτιμώμενο αντίτιμο παροχής υπηρεσιών, εφόσον είναι
αντικειμενικά δυνατός ο προσδιορισμός τους,
- αναφέρει τα δικαιώματα και τις υποχρεώσεις της Αναθέτουσας
Αρχής και τις τυχόν ειδικές ρυθμίσεις και δικαιώματα
των οποίων μπορεί να κάνει χρήση, όπως δικαίωμα
περιορισμού Υποψηφίων, δικαίωμα να ζητά διευκρινίσεις
και συμπληρώσεις,
- αναφέρει τις εφαρμοστέες στη Διαδικασία Ανάθεσης
νομοθετικές διατάξεις,
- καθορίζει τα προσόντα και τις ικανότητες που πρέπει
να συγκεντρώνουν οι Υποψήφιοι και
- προσδιορίζει τους άλλους λοιπούς όρους που θα ισχύσουν
κατά τη Διαδικασία Ανάθεσης, καθώς και τα παραρτήματα
αυτού.
"Προσφέρων" νοείται κάθε Ιδιωτικός Φορέας που έχει
υποβάλει Προσφορά στο πλαίσιο Διαδικασίας Ανάθεσης.
Προσφέρων μπορεί να είναι κάθε κατ' επάγγελμα εργολήπτης
ή πάροχος υπηρεσιών και κάθε φυσικό ή νομικό
πρόσωπο με αντικείμενο δραστηριότητας που περιλαμβάνει
το αντικείμενο στο οποίο αφορά το προς εκτέλεση
έργο ή υπηρεσία, εφόσον εκτελεί τα αντίστοιχα έργα ή
παρέχει τις ζητούμενες υπηρεσίες στην ελεύθερη αγορά.
"Προσφορά" νοείται το σύνολο των οικονομικών, τεχνικών,
χρηματοδοτικών και άλλων προτάσεων που υποβάλλουν
οι Υποψήφιοι για την εκτέλεση έργων ή την παροχή
υπηρεσιών στο πλαίσιο Διαδικασίας Ανάθεσης, κατόπιν
πρόσκλησης της Αναθέτουσας Αρχής και σύμφωνα με τις
απαιτήσεις που αυτή έχει θέσει με την Προκήρυξη και τα
παραρτήματά της και τα τυχόν άλλα έγγραφα της Διαδικασίας
Ανάθεσης.
"Συμβάσεις" νοούνται οι Μικτές Συμβάσεις, οι Συμβάσεις
Έργων και οι Συμβάσεις Υπηρεσιών.
"Συμβάσεις Έργου" νοούνται οι συμβάσεις που έχουν
ως αντικείμενο είτε την εκτέλεση, είτε συγχρόνως τη μελέτη
και την εκτέλεση, εργασιών που αφορούν στην εκτέλεση,
με οποιαδήποτε μέσα, ενός έργου το οποίο ανταποκρίνεται
στις οριζόμενες από την Αναθέτουσα Αρχή
ανάγκες.
"Συμβάσεις Υπηρεσιών" νοούνται οι συμβάσεις, πλην
τωνΣυμβάσεωνΈργων,πουέχουνωςαντικείμενοτηνπαροχή
υπηρεσιών οποιασδήποτε φύσης.
"Υποψήφιος" νοείται κάθε Ιδιωτικός Φορέας (ή οι ενώσεις
ή κοινοπραξίες Ιδιωτικών Φορέων) που συμμετέχει
σε Διαδικασία Ανάθεσης.

Άρθρο 9
Γενικές Αρχές
1. Γενικές Αρχές
(α) Στο πλαίσιο των Διαδικασιών Ανάθεσης και στις σχέσεις
του Δημόσιου Φορέα που ενεργεί ως Αναθέτουσα
Αρχή με τους Υποψηφίους ή Προσφέροντες, καθώς και
με κάθε τρίτο εμπλεκόμενο πρόσωπο, ισχύουν οι αρχές
της ίσης μεταχείρισης, της διαφάνειας, της αναλογικότητας,
της αμοιβαίας αναγνώρισης, της προστασίας του δημόσιου
συμφέροντος, της προστασίας των δικαιωμάτων
των ιδιωτών, της ελευθερίας του ανταγωνισμού και της
προστασίας του περιβάλλοντος και της βιώσιμης και αειφόρου
ανάπτυξης, όπως αυτές ορίζονται στην παράγραφο
2. Εξειδίκευση γενικών αρχών
Στο νόμο αυτόν οι γενικές αρχές της παραγράφου 1 του
άρθρου αυτού έχουν την ακόλουθη έννοια:
(α) Ιση μεταχείριση σημαίνει την αποφυγή οποιασδήποτε
διάκρισης με βάση την ιθαγένεια ή οποιοδήποτε άλλο
κριτήριο που δεν δικαιολογείται από αντικειμενικούς
λόγους. Στο περιεχόμενο της αρχής αυτής υπάγεται όχι
μόνο ο καθορισμός όρων πρόσβασης σε μια οικονομική
δραστηριότητα χωρίς διακρίσεις, αλλά και η λήψη από τις
δημόσιες αρχές όλων των μέτρων που είναι σε θέση να
εξασφαλίζουν την άσκηση αυτής της δραστηριότητας.
(β) Διαφάνεια είναι η δημοσιοποίηση της πρόθεσης της
Αναθέτουσας Αρχής να προβεί στη σύναψη Σύμβασης
Έργου ή Υπηρεσιών ή Μικτής Σύμβασης, ώστε να εξασφαλίζεται
η δημιουργία συνθηκών ανταγωνισμού χωρίς
στρεβλώσεις.
(γ) Αναλογικότητα σημαίνει ότι κάθε μέτρο που επιλέγεται
από την Αναθέτουσα Αρχή πρέπει να είναι αναγκαίο
και πρόσφορο για την επίτευξη του στόχου, στον οποίο
αποβλέπει, και να προκαλεί τα λιγότερα δυνατά προβλήματα
στην άσκηση μιας οικονομικής δραστηριότητας.
Ιδίως στα πλαίσια των Διαδικασιών Ανάθεσης δεν επιτρέπεται
να αξιώνονται τεχνικές, επαγγελματικές ή χρηματοοικονομικές
ικανότητες δυσανάλογες και υπερβολικές σε
σχέση με το αντικείμενο της σχετικής Σύμβασης Έργου ή
Υπηρεσιών ή της Μικτής Σύμβασης.
(δ) Αμοιβαία αναγνώριση σημαίνει ότι η Αναθέτουσα
Αρχή υποχρεούται να δεχθεί τις τεχνικές προδιαγραφές,
τους ελέγχους, καθώς επίσης τους τίτλους, τα πιστοποιητικά
και τα προσόντα που απαιτούνται σε άλλο κράτος μέλος
της Ευρωπαϊκής Ένωσης, στο μέτρο που αναγνωρίζονται
ως ισοδύναμα με εκείνα τα οποία απαιτούνται
στην Ελλάδα.
(ε) Προστασία του δημόσιου συμφέροντος σημαίνει ότι
κατά τη λήψη της απόφασης για την ανάθεση Σύμβασης
Έργου ή Υπηρεσιών ή Μικτής Σύμβασης λαμβάνονται
υπόψη:
- οι σχετικές χρηματοδοτικές ανάγκες και η κατά το δυνατό
ελαχιστοποίηση της οικονομικής επιβάρυνσης ή
συμβολής της Αναθέτουσας Αρχής,
- οι ανάγκες των χρηστών για βελτιωμένες υπηρεσίες
και
- η ανάγκη χρήσης εξειδικευμένης τεχνογνωσίας.
(στ) Προστασία των δικαιωμάτων των ιδιωτών σημαίνει
ότι οι αποφάσεις, θετικές, αρνητικές ή απορριπτικές, πρέπει
να είναι αιτιολογημένες και να μπορούν να αποτελούν
αντικείμενο ένδικης προστασίας των Ιδιωτικών Φορέων
και των ιδιωτών εν γένει. Στην έννοια της ένδικης προστασίας
περιλαμβάνεται και η προσωρινή ένδικη προστασία.
(ζ) Αρχή του ελεύθερου ανταγωνισμού σημαίνει ότι:
- διασφαλίζεται η μεγαλύτερη δυνατή συμμετοχή Υποψηφίων
που είναι ικανοί να εκτελέσουν τα έργα ή να παράσχουν
τις υπηρεσίες που επιθυμεί η Αναθέτουσα Αρχή,
- ο διαγωνισμός διεξάγεται με ίσους όρους και αντικειμενικά
κριτήρια και
- αποτρέπεται η δημιουργία μονοπωλιακών ή ολιγοπωλιακών
καταστάσεων ή στρεβλώσεων.
(η) Αρχή της προστασίας του περιβάλλοντος και της
βιώσιμης και αειφόρου ανάπτυξης σημαίνει ότι κατά τον
προγραμματισμό και την εκτέλεση των Συμβάσεων Έργου
ή Υπηρεσιών ή των Μικτών Συμβάσεων, λαμβάνεται
υπόψη ότι το φυσικό και το ανθρωπογενές περιβάλλον
συνιστά αγαθό που προστατεύεται αυτοτελώς, προκειμένου
να εξασφαλισθεί η οικολογική ισορροπία και να διαφυλαχθούν
οι φυσικοί πόροι προς χάρη των επόμενων γενεών.

Άρθρο 10
Ανάθεση
1. Κριτήρια Ανάθεσης
Η ανάθεση των Συμβάσεων από το Δημόσιο Φορέα που
ενεργεί ως Αναθέτουσα Αρχή γίνεται είτε με το κριτήριο
της πλέον συμφέρουσας από οικονομική άποψη Προσφοράς
είτε με το κριτήριο της χαμηλότερης τιμής.
2. Η πλέον συμφέρουσα από οικονομική άποψη Προσφορά
Όταν η ανάθεση γίνεται με βάση το κριτήριο της πλέον
συμφέρουσας από οικονομική άποψη Προσφοράς, η
Αναθέτουσα Αρχή εξετάζει και συνεκτιμά, πλην των οικονομικών
παραμέτρων και διάφορες άλλες παραμέτρους
του αντικειμένου της Σύμβασης, όπως είναι η ποιότητα, η
τιμή, η τεχνική αρτιότητα, τα αισθητικά και λειτουργικά
χαρακτηριστικά, τα περιβαλλοντικά χαρακτηριστικά, το
κόστος λειτουργίας, η αποδοτικότητα και η τεχνική συνδρομή,
η ημερομηνία παράδοσης και η προθεσμία παράδοσης
ή εκτέλεσης κ.λπ.. Τα κριτήρια αυτά πρέπει να
προσδιορίζονται με σαφήνεια από την Αναθέτουσα Αρχή
στο πλαίσιο της Διαδικασίας Ανάθεσης. Η σχετική στάθμιση
που προσδίδει η Αναθέτουσα Αρχή σε καθένα από τα
κριτήρια αυτά για τον προσδιορισμό της πλέον συμφέρουσας
από οικονομική άποψη Προσφοράς πρέπει επίσης
να γνωστοποιείται στους Υποψηφίους. Η στάθμιση
αυτή μπορεί να εκφράζεται και με τον καθορισμό ανώτατου
και κατώτατου ορίου (εύρους). Σε περίπτωση που η
στάθμιση δεν είναι δυνατή, η Αναθέτουσα Αρχή προσδιορίζει
την προτεραιότητα των κριτηρίων που έχει επιλέξει
με την κατάρτιση πίνακα, όπου τα κριτήρια αυτά εμφαίνονται
κατά φθίνουσα σειρά σπουδαιότητας.
3. Όταν η ανάθεση γίνεται με το κριτήριο της πλέον συμφέρουσας
από οικονομική άποψη Προσφοράς, η Αναθέτουσα
Αρχή μπορεί να επιτρέπει την υποβολή εναλλακτικών
προσφορών. Η δυνατότητα αυτή πρέπει να επισημαίνεται
ρητά στην Προκήρυξη Διαγωνισμού, διαφορετικά οι
εναλλακτικές προσφορές απορρίπτονται από την Αναθέτουσα
Αρχή. Στο μέτρο που επιτρέπονται, οι ελάχιστες
προϋποθέσεις που πρέπει να πληρούν οι εναλλακτικές
προσφορές, καθώς και ο τρόπος υποβολής τους περιλαμβάνονται
στην Προκήρυξη ή στα παραρτήματα αυτής.
Η Αναθέτουσα Αρχή λαμβάνει υπόψη της αποκλειστικά
και μόνο τις εναλλακτικές προσφορές που ανταποκρίνονται
στις ελάχιστες προϋποθέσεις που έχει ορίσει.
4. Ασυνήθιστα χαμηλές Προσφορές και κρατικές ενισχύσεις
Όταν οι Προσφορές που κατέθεσαν οι Προσφέροντες
στην Αναθέτουσα Αρχή εμφανίζονται ασυνήθιστα χαμηλές
σε σχέση με το εκτιμώμενο κόστος του αντικειμένου
της Σύμβασης, η Αναθέτουσα Αρχή, πριν απορρίψει τις
Προσφορές αυτές, οφείλει να ζητήσει γραπτώς διευκρινίσεις
από τους Προσφέροντες. Οι διευκρινίσεις αυτές
μπορούν να αφορούν ιδίως στη μέθοδο εκτέλεσης των
έργων ή της παροχής των υπηρεσιών, τις τεχνικές λύσεις
που προτείνονται, τις εξαιρετικά ευνοϊκές συνθήκες που
ενδεχομένως συντρέχουν για την εκτέλεση των έργων ή
την παροχή των υπηρεσιών και την ενδεχόμενη χορήγηση
κρατικής ενίσχυσης στον Προσφέροντα. Εφόσον διαπιστωθεί
ότι μια προσφορά είναι ασυνήθιστα χαμηλή λόγω
κρατικής ενίσχυσης που θα χορηγηθεί στον Προσφέροντα,
η Προσφορά μπορεί να απορρίπτεται αποκλειστικά
για το λόγο αυτόν μόνο μετά από διαβούλευση με τον
Προσφέροντα, και εφόσον αυτός δεν είναι σε θέση να
αποδείξει, εντός εύλογης προθεσμίας την οποία τάσσει η
Αναθέτουσα Αρχή, ότι η εν λόγω ενίσχυση θα χορηγηθεί
σε νόμιμα πλαίσια.

Άρθρο 11
Διαδικασίες Ανάθεσης
1. Ανοικτές και κλειστές διαδικασίες
Για την ανάθεση και σύναψη Μικτών Συμβάσεων, Συμβάσεων
Έργου και Συμβάσεων Υπηρεσιών, οι Αναθέτουσες
Αρχές εφαρμόζουν είτε Διαδικασίες Ανοικτού Τύπου
είτε Διαδικασίες Κλειστού Τύπου.
2. Όροι Διαδικασίας Ανταγωνιστικού Διαλόγου
Υπό τους όρους που προβλέπονται στο άρθρο 13, οι
Αναθέτουσες Αρχές μπορούν να συνάπτουν Μικτές Συμβάσεις,
Συμβάσεις Έργου και Συμβάσεις Υπηρεσιών ακολουθώντας
Διαδικασίες Ανταγωνιστικού Διαλόγου.
3. Όροι Διαδικασίας Διαπραγμάτευσης
Υπό τους όρους που προβλέπονται στο άρθρο 14 οι
Αναθέτουσες Αρχές μπορούν να συνάπτουν Συμβάσεις
Έργου και Συμβάσεις Υπηρεσιών ακολουθώντας Διαδικασίες
Διαπραγμάτευσης.

Άρθρο 12
Γενικές διατάξεις για τη διεξαγωγή
των Διαδικασιών Ανάθεσης
1. Ελάχιστα προσόντα και ικανότητες
Με την επιφύλαξη της τήρησης των γενικών αρχών που
περιγράφονται στο άρθρο 9, η Αναθέτουσα Αρχή μπορεί
να καθορίζει τα ελάχιστα προσόντα και ικανότητες που
οφείλουν να συγκεντρώνουν οι Υποψήφιοι. Τα ελάχιστα
αυτά προσόντα και ικανότητες αναφέρονται στην Προκήρυξη
Διαγωνισμού.
2. Περιορισμός Υποψηφίων
Στις Διαδικασίες Κλειστού Τύπου, στις Διαδικασίες Διαπραγμάτευσης
(εφόσον γίνονται με δημοσίευση Προκήρυξης
Διαγωνισμού) και στις Διαδικασίες Ανταγωνιστικού
Διαλόγου, η Αναθέτουσα Αρχή μπορεί να περιορίζει τον
αριθμό των Υποψηφίων οι οποίοι προσκαλούνται για να
υποβάλουν Προσφορά, να διαπραγματευ- θούν ή να συμμετάσχουν
στο διάλογο, υπό τον όρο να υπάρχει ικανός
αριθμός Υποψηφίων. Με την Προκήρυξη Διαγωνισμού, η
Αναθέτουσα Αρχή προσδιορίζει τα κριτήρια που προτίθεται
να χρησιμοποιήσει για την επιλογή των Υποψηφίων
που θα καλέσει, τον ελάχιστο αριθμό Υποψηφίων που
προβλέπει ότι θα καλέσει και, ενδεχομένως, το μέγιστο
αριθμό. Τα κριτήρια αυτά πρέπει να είναι αντικειμενικά και
να μην εισάγουν διακρίσεις μεταξύ των Υποψηφίων. Στις
Διαδικασίες Κλειστού Τύπου, ο ελάχιστος αριθμός Υποψηφίων
είναι πέντε. Στη Διαδικασία Διαπραγμάτευσης
(εφόσον γίνεται με δημοσίευση Προκήρυξης) και στη Διαδικασία
Ανταγωνιστικού Διαλόγου, ο ελάχιστος αριθμός
Υποψηφίων είναι τρεις. Σε κάθε περίπτωση, ο αριθμός
των προσκαλούμενων Υποψηφίων πρέπει να είναι επαρκής
ώστε να διασφαλίζεται πραγματικός ανταγωνισμός.
Οι Αναθέτουσες Αρχές καλούν αριθμό Υποψηφίων τουλάχιστον
ίσο προς τον ελάχιστο αριθμό Υποψηφίων που
έχει καθορισθεί εκ των προτέρων. Αν ο αριθμός των Υποψηφίων,
που ικανοποι-ούν τα κριτήρια επιλογής και τα
ελάχιστα προσόντα και ικανότητες που έχουν καθορισθεί
με την Προκήρυξη, είναι μικρότερος από το ελάχιστο
όριο, η Αναθέτουσα Αρχή μπορεί να συνεχίζει τη Διαδικασία
Ανάθεσης καλώντας τον Υποψήφιο ή τους Υποψηφίους
που πληρούν τα ελάχιστα προσόντα και ικανότητες.
Η Αναθέτουσα Αρχή δεν μπορεί να περιλαμβάνει στη Διαδικασία
Ανάθεσης πρόσωπα που δεν υπέβαλαν αίτηση
συμμετοχής ή Υποψηφίους που δεν συγκεντρώνουν τα
ελάχισταπροσόντακαιικανότητεςπουέχουνκαθορισθεί.

Άρθρο 13
Ανταγωνιστικός διάλογος
1. Ιδιαίτερα πολύπλοκες Συμβάσεις
Στις Ιδιαίτερα Πολύπλοκες Συμβάσεις, η Αναθέτουσα
Αρχή, και εφόσον κρίνει ότι η τήρηση Διαδικασίας Ανοικτού
Τύπου ή Κλειστού Τύπου δεν επιτρέπει την ανάθεση
συγκεκριμένης Σύμβασης, μπορεί να προσφύγει στη Διαδικασία
Ανταγωνιστικού Διαλόγου σύμφωνα με το άρθρο
αυτό.
2. Κριτήριο ανάθεσης Διαδικασίας Ανταγωνιστικού Διαλόγου
Στη Διαδικασία Ανταγωνιστικού Διαλόγου, η ανάθεση
της Σύμβασης Σύμπραξης πραγματοποιείται αποκλειστικά
και μόνο με βάση το κριτήριο της πλέον συμφέρουσας
από οικονομική άποψη Προσφοράς.
3. Προσδιορισμός αναγκών και απαιτήσεων της Αναθέτουσας
Αρχής
Η Αναθέτουσα Αρχή δημοσιεύει Προκήρυξη Διαγωνισμού
η οποία περιλαμβάνει περιγραφή των αναγκών και
απαιτήσεών της οι οποίες μπορούν να περιέχονται, εφόσον
αυτό απαιτείται, και σε παραρτήματα της Προκήρυξης.
4. Διεξαγωγή διαλόγου και προσδιορισμός των προσφορότερων
λύσεων
Η Αναθέτουσα Αρχή προβαίνει με τους Υποψηφίους
που επελέγησαν σύμφωνα με τη διάταξη του άρθρου 15
σε διάλογο, σκοπός του οποίου είναι η διερεύνηση και ο
προσδιορισμός των μέσων που μπορούν να ικανοποιήσουν
με τον καλύτερο τρόπο τις ανάγκες της. Κατά τη
διάρκεια του διαλόγου αυτού, η Αναθέτουσα Αρχή εξασφαλίζει
την ίση μεταχείριση όλων των Υποψηφίων μεριμνώντας,
μεταξύ άλλων, για την παροχή της ίδιας επακριβώς
πληροφόρησης σε όλους τους Υποψηφίους. Οι λύσεις,
προτάσεις και εν γένει εμπιστευτικές πληροφορίες
που περιέρχονται σε γνώση της Αναθέτουσας Αρχής από
έναν Υποψήφιο είναι εμπιστευτικές και δεν γνωστοποιούνται
στους άλλους Υποψηφίους χωρίς τη συναίνεσή του.
5. Διάλογος σε διαδοχικές φάσεις
Η Αναθέτουσα Αρχή μπορεί να προβλέψει ότι η Διαδικασία
Ανταγωνιστικού Διαλόγου δύναται να διεξαχθεί και
σε διαδοχικές φάσεις, σε τρόπο ώστε να μειώνεται ο αριθμός
των υπό εξέταση λύσεων κατά τη φάση του διαλόγου
με την εφαρμογή των κριτηρίων ανάθεσης που αναφέρονται
στην Προκήρυξη Διαγωνισμού. Μνεία της δυνατότητας
αυτής περιλαμβάνεται στην Προκήρυξη Διαγωνισμού
ή και σε ξεχωριστό έγγραφο το οποίο και γνωστοποιείται
σε όλους τους Υποψηφίους.
6. Λήξη Διαλόγου και υποβολή Προσφορών
Η Αναθέτουσα Αρχή, αφού επιλέγει τη λύση ή τις λύσεις
που ανταποκρίνονται καλύτερα στις ανάγκες της, κηρύσσει
τη λήξη του διαλόγου και ενημερώνει σχετικά τους
Υποψηφίους, τους οποίους καλεί να υποβάλουν την τελική
Προσφορά τους, με βάση τη λύση ή τις λύσεις που επελέγησαν
κατά τη διάρκεια του διαλόγου.
7. Πληρότητα Προσφορών
Οι Προσφορές πρέπει να περιέχουν όλα τα στοιχεία
που είναι αναγκαία για την υλοποίηση της λύσης που επιλέχθηκε
κατά τη διαδικασία του διαλόγου.
8. Παροχή διευκρινίσεων, συμπληρώσεις και προϋποθέσεις
αυτών.
Η Αναθέτουσα Αρχή δύναται, εφόσον το κρίνει σκόπιμο,
να ζητά από τους Προσφέροντες να παράσχουν διευκρινίσεις
σχετικά με τις Προσφορές τους ή να τις συμπληρώνουν,
εφόσον οι διευκρινίσεις ή συμπληρώσεις αυτές:
- δεν επιφέρουν τροποποίηση των βασικών στοιχείων
της Προσφοράς,
- δεν προξενούν στρέβλωση του ανταγωνισμού και
- δεν εισάγουν διακρίσεις σε βάρος οποιουδήποτε Προσφέροντος.
9. Αξιολόγηση Προσφορών. Επιλογή της πλέον συμφέρουσας
από οικονομική άποψη Προσφοράς
Η Αναθέτουσα Αρχή αξιολογεί τις Προσφορές με βάση
τα κριτήρια ανάθεσης που έχουν καθορισθεί στην Προκήρυξη
και επιλέγει την πλέον συμφέρουσα από οικονομική
άποψη Προσφορά, σύμφωνα με την παράγραφο 2
του άρθρου 10. Η Αναθέτουσα Αρχή δύναται να ζητά από
τον Προσφέροντα που υπέβαλε την πλέον συμφέρουσα
από οικονομική άποψη Προσφορά είτε να παράσχει διευκρινίσεις
σχετικά με την Προσφορά του είτε να τη συμπληρώσει,
εφόσον η διευκρίνιση ή συμπλήρωση αυτή:
- δεν επιφέρει τροποποίηση των βασικών στοιχείων της
Προσφοράς του Προσφέροντος,
- δεν προξενεί στρέβλωση του ανταγωνισμού και
- δεν εισάγει διακρίσεις σε βάρος οποιουδήποτε άλλου
Προσφέροντος.
10. Απονομή βραβείων
Η Αναθέτουσα Αρχή, εφόσον κρίνει ότι το κόστος της
συμμετοχής στη Διαδικασία Ανταγωνιστικού Διαλόγου είναι
υψηλό, δύναται να απονέμει βραβεία ή να καταβάλει
μέρος του σχετικού κόστους στους Προσφέροντες. Σχετική
μνεία πρέπει να γίνεται στην Προκήρυξη.

Άρθρο 14
Διαδικασίες Διαπραγμάτευσης
1. Περιπτώσεις εφαρμογής μετά από Προκήρυξη Διαγωνισμού
Η Αναθέτουσα Αρχή μπορεί να αναθέτει και να συνάπτει
Συμβάσεις Έργου, Υπηρεσιών ή Μικτές Συμβάσεις εφαρμόζοντας
τη Διαδικασία Διαπραγμάτευσης, μετά από τη
δημοσίευση Προκήρυξης Διαγωνισμού, στις ακόλουθες
περιπτώσεις:
(α) Μετά από Διαδικασία Ανοικτού ή Κλειστού Τύπου ή
Ανταγωνιστικού Διαλόγου εφόσον:
αα) οι Προσφορές που κατατέθηκαν είτε ήσαν απαράδεκτες
με βάση διάταξη νόμου είτε δεν ανταποκρίνονταν
στους όρους και προϋποθέσεις του νόμου αυτού και δη
του άρθρου 15 ή της Προκήρυξης,
ββ) οι όροι της προτεινόμενης Σύμβασης δεν τροποποιούνται
ουσιωδώς σε σχέση με τους όρους που είχαν προταθεί
κατά την προηγηθείσα διαδικασία Ανοικτού ή Κλειστού
Τύπου ή Ανταγωνιστικού Διαλόγου.
(β) Σε εξαιρετικές περιπτώσεις, όταν πρόκειται για έργα
ή υπηρεσίες των οποίων η φύση ή διάφοροι αστάθμητοι
παράγοντες δεν επιτρέπουν το συνολικό προκαθορισμό
των τιμών.
(γ) Όταν πρόκειται για Σύμβαση Υπηρεσιών και δη για
παροχές διανοητικής εργασίας, εφόσον η φύση των υπηρεσιών
ή εργασιών αυτών είναι τέτοια ώστε οι προδιαγραφές
της Σύμβασης να μην είναι δυνατό να καθορίζονται
με επαρκή ακρίβεια και για το λόγο αυτόν να μην είναι
εφικτή η ανάθεση της Σύμβασης με επιλογή της
καλύτερης Προσφοράς, σύμφωνα με τους κανόνες που
διέπουν τις Διαδικασίες Ανοικτού ή Κλειστού Τύπου.
(δ) Στις Συμβάσεις Έργων, για τα έργα που εκτελούνται
αποκλειστικά για σκοπούς έρευνας, δοκιμής ή τελειοποίησης
και όχι για να εξασφαλίζουν την αποδοτικότητα ή
την κάλυψη των δαπανών έρευνας και ανάπτυξης.
2. Διαπραγμάτευση Προσφορών
Στις περιπτώσεις που αναφέρονται στην παράγραφο 1,
η Αναθέτουσα Αρχή διαπραγματεύεται με τους Προσφέροντες
τις Προσφορές που αυτοί υποβάλλουν, προκειμένου
να τις προσαρμόζουν στις προδιαγραφές της Προκήρυξης
με απώτερο σκοπό να επιτυγχάνεται η καλύτερη
Προσφορά.
3. Κριτήριο ανάθεσης
Κατά τη Διαδικασία Διαπραγμάτευσης, η ανάθεση της
Σύμβασης πραγματοποιείται αποκλειστικά και μόνο με
βάση το κριτήριο της πλέον συμφέρουσας από οικονομική
άποψη Προσφοράς.
4. Ιση μεταχείριση
Κατά τη διάρκεια της Διαδικασίας Διαπραγμάτευσης, η
Αναθέτουσα Αρχή εξασφαλίζει την ίση μεταχείριση όλων
των Προσφερόντων μεριμνώντας, μεταξύ άλλων, για την
παροχή της ίδιας επακριβώς πληροφόρησης σε όλους.
Ειδικότερα, δεν παρέχει, κατά τρόπο που να δημιουργεί
διακρίσεις, πληροφορίες που ενδέχεται να ευνοούν ορισμένους
Προσφέροντες σε σχέση με άλλους.
5. Διαδικασία Διαπραγμάτευσης σε διαδοχικές φάσεις
Η Αναθέτουσα Αρχή μπορεί να προβλέψει ότι Διαδικασία
Διαπραγμάτευσης δύναται να διεξαχθεί και σε διαδοχικές
φάσεις με τρόπο που να μειώνει τον αριθμό των
Προσφορών που εξετάζονται με την εφαρμογή των κριτηρίων
ανάθεσης που αναφέρονται στην Προκήρυξη Διαγωνισμού.
Μνεία της δυνατότητας αυτής περιλαμβάνεται
στην Προκήρυξη Διαγωνισμού ή και σε ξεχωριστό έγγραφο
το οποίο και γνωστοποιείται σε όλους τους Υποψηφίους.

Άρθρο 15
Λόγοι αποκλεισμού Υποψηφίων.
Χρηματοοικονομική επάρκεια. Αξιολόγηση.
Προσόντα και ικανότητες Υποψηφίου
1. Λόγοι αποκλεισμού
Στα πλαίσια των Διαδικασιών Ανάθεσης και πριν από την
ανάθεση της Σύμβασης, η Αναθέτουσα Αρχή ελέγχει αν
δεν συντρέχει λόγος αποκλεισμού Υποψηφίων ή Προσφερόντων.
Συγκεκριμένα:
(α) Η Αναθέτουσα Αρχή αποκλείει τη συμμετοχή στις
Διαδικασίες Ανάθεσης οποιουδήποτε Υποψηφίου που είτε
ο ίδιος είτε τα φυσικά πρόσωπα που έχουν εξουσία εκπροσώπησής
του ή δύνανται να τον ελέγχουν, έχουν καταδικαστεί
με αμετάκλητη απόφαση ποινικού δικαστηρίου
για αδίκημα το οποίο τιμωρείται με ποινή φυλάκισης
τριών μηνών και άνω ή κάθειρξης. Για την εφαρμογή της
παραγράφου αυτής, η Αναθέτουσα Αρχή δύναται να ζητά
από τους Υποψηφίους να υποβάλουν σχετικά έγγραφα.
Όταν ο Υποψήφιος δεν είναι εγκατεστημένος στην Ελλάδα,
αλλά προέρχεται από άλλο κράτος - μέλος της Ευρωπαϊκής
Ένωσης, η Αναθέτουσα Αρχή μπορεί να ζητά τη
συνεργασία των αρμόδιων αρχών του κράτους - μέλους
του Υποψηφίου.
(β) Η Αναθέτουσα Αρχή έχει το δικαίωμα να αποκλείσει
οποιονδήποτε Υποψήφιο ή Προσφέροντα από τη συμμετοχή
ή την περαιτέρω συμμετοχή στις Διαδικασίες Ανάθεσης,
εφόσον:
αα) τελεί υπό πτώχευση, εκκαθάριση ή ειδική εκκαθάριση
ή αναγκαστική διαχείριση ή πτωχευτικό συμβιβασμό ή
σε οποιαδήποτε ανάλογη κατάσταση που προκύπτει από
παρόμοια διαδικασία προβλεπόμενη είτε από τις διατάξεις
της ελληνικής νομοθεσίας είτε από τις διατάξεις της
νομοθεσίας της χώρας καταγωγής του,
ββ) έχει κινηθεί εναντίον του διαδικασία κήρυξης σε
πτώχευση, εκκαθάρισης, αναγκαστικής διαχείρισης,
πτωχευτικού συμβιβασμού ή οποιαδήποτε άλλη παρόμοια
διαδικασία προβλεπόμενη είτε από τις διατάξεις της
ελληνικής νομοθεσίας είτε από τις διατάξεις της νομοθεσίας
της χώρας καταγωγής του,
γγ) έχει καταδικασθεί για αδίκημα σχετικό με την επαγγελματική
του διαγωγή, με απόφαση που έχει ισχύ δεδικασμένου,
σύμφωνα είτε με τις διατάξεις της ελληνικής
νομοθεσίας είτε με τις διατάξεις της νομοθεσίας της χώρας
καταγωγής του,
δδ) έχει διαπράξει σοβαρό επαγγελματικό παράπτωμα
το οποίο αποδεδειγμένως διαπίστωσε με οποιοδήποτε
μέσο η Αναθέτουσα Αρχή,
εε) δεν έχει εκπληρώσει τις υποχρεώσεις του όσον αφορά
την καταβολή των εισφορών κοινωνικής ασφάλισης
σύμφωνα είτε με τις διατάξεις της ελληνικής νομοθεσίας
είτε με τις διατάξεις της νομοθεσίας της χώρας καταγωγής
του,
στστ) δεν έχει εκπληρώσει τις υποχρεώσεις του όσον
αφορά την πληρωμή των φόρων και τελών σύμφωνα είτε
με τις διατάξεις της ελληνικής νομοθεσίας είτε με τις διατάξεις
της νομοθεσίας της χώρας προέλευσης ή σύστασής
του,
ζζ) προέβη αποδεδειγμένως σε σοβαρές ψευδείς δηλώσεις
κατά την παροχή των πληροφοριών που απαιτούνται
κατ' εφαρμογή της παραγράφου αυτής ή όταν δεν
έχει παράσχει τις πληροφορίες αυτές.
2. Χρηματοοικονομική Επάρκεια
Μετά τη διενέργεια του απαιτούμενου σύμφωνα με την
παράγραφο 1 ελέγχου, η Αναθέτουσα Αρχή ελέγχει την
οικονομική και χρηματοοικονομική επάρκεια των Υποψηφίων
ή Προσφερόντων, περιλαμβανομένων και των στοιχείων
που αναφέρονται στα εδάφια (α) έως (γ) της παραγράφου
1 του άρθρου 18 , αλλά και στοιχείων σχετικά με
την πιστοληπτική τους ικανότητα. Για τον έλεγχο αυτόν, η
Αναθέτουσα Αρχή δύναται, μεταξύ άλλων, να ζητά από
τους Υποψηφίους ή Προσφέροντες να προσκομίζουν
στοιχεία από τα οποία να προκύπτει:
α) η ύπαρξη τραπεζικής χρηματοδότησης ή υποστήριξης
σύμφωνα με τις προϋποθέσεις που θα ορίζονται στην
Προκήρυξη Διαγωνισμού,
β) η οικονομική τους κατάσταση (όπως δια μέσου ισολογισμών
ή αποσπασμάτων ισολογισμών),
γ) το συνολικό ύψος του κύκλου εργασιών τους ή ο κύκλος
εργασιών τους στον τομέα δραστηριοτήτων που
αποτελεί το αντικείμενο της σύμβασης για τις τρεις τελευταίες
οικονομικές χρήσεις κατ' ανώτατο όριο,
δ) η δέσμευση τρίτων να υποστηρίξουν τον Υποψήφιο
ή Προσφέροντα κατά την εκτέλεση του αντικειμένου της
σύμβασης ή να συμμετάσχουν στη χρηματοδότησή του
(όπως δια μέσου δήλωσης του τρίτου), εφόσον γίνεται
επίκληση τέτοιας δέσμευσης,
ε) εφόσον ο Υποψήφιος ή Προσφέρων είναι κοινοπραξία,
η φύση και έκταση της δέσμευσης για οικονομική
συμμετοχή των προσώπων που την απαρτίζουν ή τρίτων
(όπως δια μέσου δήλωσης ή βεβαίωσης χορηγούμενης
από τα μέλη της κοινοπραξίας),
στ) η πιστοληπτική τους ικανότητα (όπως δια μέσου βεβαίωσης
διεθνούς οργανισμού αξιολόγησης από όπου να
προκύπτει η σχετική διαβάθμιση).
Σε περίπτωση που ο Υποψήφιος ή Προσφέρων, για βάσιμο
λόγο, δεν είναι σε θέση να προσκομίσει τα δικαιολογητικά
που ζητεί η Αναθέτουσα Αρχή, μπορεί να αποδεικνύει
την οικονομική και χρηματοοικονομική του επάρκεια
με οποιοδήποτε άλλο έγγραφο το οποίο η
Αναθέτουσα Αρχή κρίνει κατάλληλο.
3. Αξιολόγηση Τεχνικών και Επαγγελματικών Ικανοτήτων
Εκτός από τους ελέγχους που αναφέρονται στις παραγράφους
1 και 2, η Αναθέτουσα Αρχή αξιολογεί τις τεχνικές
και επαγγελματικές ικανότητες των Υποψηφίων ή
Προσφερόντων.
(α) Οι τεχνικές ικανότητες των Υποψηφίων ή Προσφερόντων
μπορούν να αποδεικνύονται με έναν ή περισσότερους
από τους ακόλουθους τρόπους, ανάλογα με τη φύση,
την ποσότητα ή τη σπουδαιότητα και τη χρήση του
αντικειμένου της Σύμβασης. Συγκεκριμένα, για τις ανάγκες
της ανωτέρω αξιολόγησης, η Αναθέτουσα Αρχή δύναται
να ζητά:
αα) υποβολή καταλόγου των εργασιών που έχουν εκτελεσθεί
κατά την προηγούμενη πενταετία, με τα πιστοποιητικά
και στοιχεία από τα οποία προκύπτει η ορθή εκτέλεσή
τους, το σχετικό ποσό, ο τόπος και ο χρόνος πραγματοποίησής
τους και η έγκαιρη και προσήκουσα
αποπεράτωσή τους,
ββ) υποβολή καταλόγου των κυριότερων παραδόσεων
ή των κυριότερων υπηρεσιών που πραγματοποιήθηκαν ή
παρασχέθηκαν κατά την προηγούμενη τριετία, με αναφορά
του αντίστοιχου ποσού, της ημερομηνίας και του παραλήπτη,
γγ) αναφορά του τεχνικού προσωπικού ή των τεχνικών
υπηρεσιών είτε ανήκουν απευθείας στον Υποψήφιο ή
Προσφέροντα είτε όχι,
δδ) περιγραφή του τεχνικού εξοπλισμού και των μέτρων
που λαμβάνει ο Υποψήφιος ή Προσφέρων για τη διασφάλιση
της ποιότητας και περιγραφή του εξοπλισμού
μελέτης και έρευνας της επιχείρησής του,
εε) αναφορά επαγγελματικών προσόντων του Υποψηφίου
ή Προσφέροντα ή αναφορά των τίτλων σπουδών των
διευθυντικών στελεχών του ιδίως των υπευθύνων για την
παροχή των υπηρεσιών ή τη διεξαγωγή των εργασιών,
στστ) αναφορά των μέτρων περιβαλλοντικής διαχείρισης
που μπορεί να εφαρμόζει ο Υποψήφιος ή Προσφέρων
κατά την εκτέλεση της Σύμβασης, όπου αυτό ενδείκνυται,
ζζ) δήλωση σχετικά με το μέσο ετήσιο εργατοϋπαλληλικό
δυναμικό του Υποψηφίου ή Προσφέροντος και για
τον αριθμό των στελεχών της επιχείρησής του κατά την
τελευταία τριετία,
ηη) δήλωση σχετικά με τα μηχανήματα, τις εγκαταστάσεις
και τον τεχνικό εξοπλισμό που διαθέτει ο Υποψήφιος
ή Προσφέρων για την εκτέλεση της Σύμβασης,
θθ) αναφορά του τμήματος του αντικειμένου της ΣύμβασηςτοοποίοοΥποψήφιοςήΠροσφέρωνπροτίθεταινα
αναθέσει σε τρίτους υπό μορφή υπεργολαβίας, καθώς
και περιγραφή των βασικών όρων της υπεργολαβίας,
ιι) εφόσον γίνεται επίκληση οικονομικής στήριξης τρίτου
για τις ανάγκες της εκτέλεσης της Σύμβασης, βεβαιώσεις
του τρίτου αυτού από τις οποίες να προκύπτει η δέσμευσή
του να αναλάβει το σύνολο ή μέρος του σχετικού
κόστους,
ιαια) προκειμένου για κοινοπραξία, βεβαίωση από την
οποία να προκύπτει η φύση και έκταση της δέσμευσης για
οικονομική συμμετοχή των προσώπων που την απαρτίζουν
ή τρίτων.
(β) Η Αναθέτουσα Αρχή ζητά από τους Υποψηφίους ή
Προσφέροντες να αποδεικνύουν την εγγραφή τους σε
επαγγελματικό ή εμπορικό μητρώο ή να προσκομίζουν
ανάλογη ένορκη βεβαίωση ή πιστοποιητικό. Στις Συμβάσεις
Υπηρεσιών, εφόσον οι Υποψήφιοι ή Προσφέροντες
πρέπει να διαθέτουν ειδική έγκριση ή να είναι μέλη συγκεκριμένου
οργανισμού για να είναι σε θέση να παράσχουν
τη σχετική υπηρεσία στη χώρα προέλευσης ή σύστασής
τους, η Αναθέτουσα Αρχή είναι δυνατόν να τους
ζητά να αποδείξουν ότι διαθέτουν την έγκριση αυτή ή ότι
είναι μέλη του εν λόγω οργανισμού.
(γ) Όταν η Αναθέτουσα Αρχή απαιτεί από τους Υποψηφίους
ή Προσφέροντες να προσκομίσουν πιστοποιητικά
που εκδίδονται από ανεξάρτητους οργανισμούς και βεβαιώνουν
την τήρηση εκ μέρους των Υποψηφίων ή Προσφερόντων
ορισμένων προτύπων εξασφάλισης της ποιότητας,
πρέπει να παραπέμπει σε συστήματα διασφάλισης
ποιότητας που βασίζονται στα σχετικά ευρωπαϊκά πρότυπα
και πιστοποιούνται από οργανισμούς που εφαρμόζουν
τα ευρωπαϊκά πρότυπα για την πιστοποίηση. Η Αναθέτουσα
Αρχή οφείλει να αναγνωρίζει τα ισοδύναμα πιστοποιητικά
που εκδίδουν οργανισμοί που εδρεύουν σε άλλα
κράτη - μέλη της Ευρωπαϊκής Ένωσης.
(δ) Όταν η Αναθέτουσα Αρχή απαιτεί από τους Υποψηφίους
ή Προσφέροντες να προσκομίσουν πιστοποιητικά
που εκδίδονται από ανεξάρτητους οργανισμούς και βεβαιώνουν
την τήρηση εκ μέρους των Υποψηφίων ή Προσφερόντων
ορισμένων προτύπων περιβαλλοντικής διαχείρισης,
πρέπει να παραπέμπει είτε στο Ευρωπαϊκό Σύστημα
Οικολογικής Διαχείρισης και Ελέγχου (EMAS) είτε
σε πρότυπα περιβαλλοντικής διαχείρισης που βασίζονται
σε αντίστοιχα ευρωπαϊκά ή διεθνή πρότυπα.
(ε) Η Αναθέτουσα Αρχή μπορεί να καλεί τους Υποψηφίους
ή Προσφέροντες να συμπληρώνουν ή να διευκρινίζουν
τα έγγραφα που υπέβαλαν στα πλαίσια των Διαδικασιών
Ανάθεσης.
(στ) Ο τρόπος και ο χρόνος προσκόμισής τους καθορίζονται
από την Αναθέτουσα Αρχή με την Προκήρυξη.

Άρθρο 16
Κατ' εξαίρεση εφαρμογή διατάξεων του ν. 3049/2002
Σε εξαιρετικές περιπτώσεις και κατά παρέκκλιση των
διαδικασιώνανάθεσηςτωνάρθρων9έως15,ηΔ.Ε.Σ.Δ.Ι.Τ.
με ειδικά αιτιολογημένη απόφασή της και με τήρηση των
γενικών αρχών του άρθρου 9 , δύναται να ενεργήσει ως
Αναθέτουσα Αρχή με ανάλογη εφαρμογή των διατάξεων
των άρθρων 5, 6 και 7 του ν. 3049/2002. Στην περίπτωση
αυτή, κάθε αναφορά στη Διυπουργική Επιτροπή Αποκρατικοποιήσεων(Δ.Ε.Α.)νοείταιωςαναφοράστηΔ.Ε.Σ.Δ.Ι.Τ.
και κάθε αναφορά στην Ειδική Γραμματεία Αποκρατικοποιήσεων
(Ε.Γ.Α.) νοείται ως αναφορά στην Ε.Γ.Σ.Δ.Ι.Τ.

  ΚΕΦΑΛΑΙΟ Δ´
ΣΥΜΒΑΤΙΚΟ ΠΛΑΙΣΙΟ

Άρθρο 17
Σύμβαση Σύμπραξης
1. Συμβατικό Πλαίσιο - Εφαρμοστέα νομοθεσία
Οι Συμβάσεις Σύμπραξης, καθώς και τα Παρεπόμενα
Σύμφωνα περιλαμβάνουν τους όρους και τις ρυθμίσεις
που καθορίστηκαν από το Δημόσιο Φορέα με τη σχετική
Προκήρυξη κατά τη Διαδικασία Ανάθεσης και συνιστούν
το μόνο συμβατικό πλαίσιο που δεσμεύει τους εμπλεκόμενους
Δημόσιους και Ιδιωτικούς Φορείς.
Στις Συμπράξεις που έχουν υπαχθεί στο καθεστώς του
νόμου αυτού, εφαρμόζονται οι όροι της Σύμβασης Σύμπραξης
και συμπληρωματικά ο Αστικός Κώδικας.
2. Περιεχόμενο Συμβάσεων Σύμπραξης
Οι Συμβάσεις Σύμπραξης και τα Παρεπόμενα Σύμφωνα
περιλαμβάνουν σαφή και αναλυτική περιγραφή των δικαιωμάτων
και των υποχρεώσεων των μερών σε σχέση με
το αντικείμενο της Σύμπραξης. Ειδικότερα, με τις άνω
Συμβάσεις προβλέπονται ιδίως τα ακόλουθα:
(α) Το αντικείμενο της Σύμπραξης, συμπεριλαμβανομένων
και των προδιαγραφών του έργου ή της υπηρεσίας,
το καταβλητέο στον Ιδιωτικό Φορέα συμβατικό αντάλλαγμα
και οι διατάξεις βάσει των οποίων θα επιμερίζονται
μεταξύ των συμβαλλομένων τα ανταλλάγματα που τυχόν
καταβάλλονται από τους τελικούς χρήστες για τη χρήση
του έργου ή την παροχή της υπηρεσίας.
(β) Ο τρόπος άσκησης της εποπτείας της εκτέλεσης και
λειτουργίας του έργου ή της παροχής της υπηρεσίας είτε
μέσω ανεξάρτητων εταιρειών που ο Δημόσιος και ο
Ιδιωτικός Φορέας προσλαμβάνουν από κοινού για το σκοπό
αυτόν είτε μέσω των αρμόδιων υπηρεσιών του Δημοσίου.
(γ) Οι μέθοδοι διασφάλισης της ποιότητας κατά την
εκτέλεση και λειτουργία του έργου ή την παροχή της υπηρεσίας.
(δ)Τοχρονοδιάγραμμαεκτέλεσηςτουαντικειμένουτης
Σύμπραξης, οι προϋποθέσεις τροποποίησής του, οι ποινικές
ρήτρες και τα ανταλλάγματα σε περίπτωση υπέρβασης
ή σύντμησης αντίστοιχα του χρονοδιαγράμματος αυτού,
η διάρκεια ισχύος της Σύμβασης Σύμπραξης, καθώς
και οι προϋποθέσεις της παράτασης ή σύντμησης της
διάρκειας αυτής.
(ε) Ο τρόπος με τον οποίο θα παραχωρείται στον Ιδιωτικό
Φορέα η χρήση ή η εκμετάλλευση των παγίων στοιχείων
που είναι απαραίτητα για την εκτέλεση και λειτουργία
του έργου ή την παροχή της υπηρεσίας και τα τυχόν προβλεπόμενα
ανταλλάγματα.
(στ) Ο τρόπος χρηματοδότησης της υλοποίησης του
αντικειμένου της Σύμπραξης.
(ζ) Η τυχόν απαιτούμενη εκ μέρους του Δημόσιου Φορέα
έγκριση των χρηματοδοτικών συμβάσεων του Ιδιωτικού
Φορέα, καθώς και της διαδικασίας τροποποίησής
τους.
(η) Η κατανομή των κινδύνων μεταξύ των μερών και οι
συνέπειες επέλευσης γεγονότων που συνιστούν ανωτέρα
βία.
(θ) Οι ασφαλιστικές καλύψεις του αντικειμένου της Σύμβασης
ή του Ιδιωτικού Φορέα.
(ι) Η προστασία του περιβάλλοντος και των αρχαιοτήτων.
(ια) Η κατοχύρωση δικαιωμάτων πνευματικής και βιομηχανικής
ιδιοκτησίας.
(ιβ) Ο τρόπος λειτουργίας, συντήρησης και εκμετάλλευσης
του αντικειμένου της Σύμπραξης.
(ιγ) Το ύψος των ανταλλαγμάτων που καταβάλλονται
για τη χρήση του έργου ή της υπηρεσίας από τους χρήστες,
ο τρόπος είσπραξής τους, καθώς και οι λόγοι και
τρόποι αναπροσαρμογής τους.
(ιδ) Ο τρόπος επιμερισμού, μεταξύ του Δημόσιου και
του Ιδιωτικού Φορέα, των ωφελειών που θα προκύψουν,
είτε από την τυχόν αναχρηματοδότηση των δανείων του
Ιδιωτικού Φορέα είτε μετά την επίτευξη ενός συγκεκριμένου
ποσοστού απόδοσης των ιδίων κεφαλαίων του.
(ιε) Η έκταση των εγγυήσεων που παρέχει ο Ιδιωτικός
Φορέας για την έγκαιρη και προσήκουσα εκτέλεση, λειτουργία
και συντήρηση του έργου ή την προσήκουσα παροχή
της υπηρεσίας.
(ιστ) Η υποκατάσταση του Ιδιωτικού Φορέα ή των δανειστών
με απόφαση της Αναθέτουσας Αρχής και οι περιπτώσεις
που αυτή επιτρέπεται, καθώς και κάθε σχετικό
θέμα.
(ιζ) Η καταβολή αποζημιώσεων και η εν γένει αποκατάσταση
της προκληθείσας ζημίας στις περιπτώσεις που
οποιοδήποτε από τα συμβαλλόμενα μέρη αθετεί τις συμβατικές
του υποχρεώσεις.
(ιη) Οι λόγοι καταγγελίας κάθε σύμβασης και οι συνέπειές
της.
(ιθ) Το εφαρμοστέο δίκαιο.
(κ) Η διαδικασία επίλυσης διαφορών.
(κα) Η σειρά προτεραιότητας των τυχόν προσαρτημάτων
ή παραρτημάτων κάθε σύμβασης.
(κβ) Η εξειδίκευση των ελάχιστων απαιτήσεων λειτουργίας
και συντήρησης που περιλαμβάνεται στα τεύχη δημοπράτησης.
(κγ) Ο καθορισμός των διαδικασιών παράδοσης του έργου
στο Δημόσιο μετά τη λήξη της περιόδου εκμετάλλευσης,
οι τυχόν υποχρεώσεις εκπαίδευσης και μεταφοράς
τεχνογνωσίας του Ιδιωτικού Φορέα στο Δημόσιο Φορέα,
οι προδιαγραφές του αντικειμένου κατά την παράδοση
και οι εγγυήσεις καθώς και ο χρόνος αυτών μετά την ανάληψη
του έργου ή της υπηρεσίας από το Δημόσιο Φορέα.
(κδ) Οι απαιτήσεις υγιεινής και ασφάλειας των εργαζομένων
και χρηστών του έργου ή της υπηρεσίας.
(κε) Η τυχόν διαδικασία επίλυσης διαφορών από Επιτροπή
Εμπειρογνωμόνων που ορίζουν από κοινού τα συμβαλλόμενα
μέρη.

Άρθρο 18
Θέματα χρηματοδότησης
1. Χρηματοοικονομική επάρκεια και απόδειξη αυτής
Οι Εταιρείες Ειδικού Σκοπού της παραγράφου 4 του άρθρου
1, που αναλαμβάνουν την εκτέλεση έργων ή την παροχή
υπηρεσιών στα πλαίσια Συμπράξεων, φέρoυν την
ευθύνη και τον κίνδυνο της χρηματοδότησης που απαιτείται
για την προσήκουσα εκπλήρωση των υποχρεώσεών
τους από τις σχετικές Συμβάσεις Σύμπραξης ή και τα
Παρεπόμενα Σύμφωνα, οφείλουν δε να προσκομίζουν
στους Δημόσιους Φορείς στοιχεία από τα οποία να προκύπτειηδιαθεσιμότηταχρηματοδότησηςπουεπαρκείγια
την εκπλήρωση του συνόλου των υποχρεώσεων που αναλαμβάνονται
από αυτές σύμφωνα με τη σχετική Προκήρυξη.
Η χρηματοδότηση περιλαμβάνει ιδίως:
(α) τα ίδια κεφάλαια της Εταιρείας Ειδικού Σκοπού,
(β) τα κεφάλαια που εξασφαλίζει η Εταιρεία Ειδικού
Σκοπού με οποιαδήποτε μορφή δανείου ή πίστωσης και
ιδίως με δάνεια, ομολογίες και τιτλοποίηση μελλοντικών ή
υφιστάμενων απαιτήσεων,
(γ) τις αναγκαίες εγγυήσεις ή εξασφαλίσεις που απαιτούνται
για παροχή των υπό (α) και (β) ανωτέρω κεφαλαίων
ή πιστώσεων,
(δ) τους πόρους από την εκμετάλλευση του αντικειμένου
της Σύμπραξης κατά την κατασκευαστική περίοδο.
2. Συμμετοχή Δημόσιων Φορέων και μορφές αυτής - Άλλα
ανταλλάγματα
(α) Στη χρηματοδότηση της εκτέλεσης των έργων ή της
παροχής των υπηρεσιών που υπάγονται στο νόμο αυτόν,
μπορούν να συμμετέχουν και οι Δημόσιοι Φορείς. Η συμμετοχή
αυτή μπορεί να είναι σε χρήμα ή σε είδος. Στην
τελευταία περίπτωση, μπορεί να έχει τη μορφή ανταλλαγμάτων
όπως ενδεικτικά είναι η παραχώρηση ακινήτων
κατά χρήση (εν όλω ή εν μέρει), η παραχώρηση εμπράγματων
δικαιωμάτων επί ακινήτων και η εκχώρηση δικαιωμάτων
εκμετάλλευσης έργων. Στις περιπτώσεις του
προηγούμενου εδαφίου, τα δικαιώματα που παρέχονται
στην Εταιρεία Ειδικού Σκοπού δεν μπορεί να εκτείνονται
και στο διάστημα που ακολουθεί μετά τη λήξη της Σύμβασης
Σύμπραξης.
(β) Οι Δημόσιοι Φορείς επιτρέπεται να συμμετέχουν και
στην εκμετάλλευση του αντικειμένου της Σύμπραξης.
(γ) Σε κάθε περίπτωση, η συμμετοχή του Δημόσιου Φορέα
και η μορφή ή οι μορφές που θα μπορεί να λάβει, πρέπει
να προσδιορίζονται με σαφήνεια στη σχετική Προκήρυξη.
3. Απευθείας συμβάσεις με τους δανειστές
Για τις ανάγκες της ρύθμισης ειδικών θεμάτων και την
εν γένει διευκόλυνση της χρηματοδότησης της εκτέλεσης
των έργων ή της παροχής των υπηρεσιών, οι Δημόσιοι
Φορείς δύνανται να συνάπτουν συμβάσεις και με τους
δανειστές της Εταιρείας Ειδικού Σκοπού.

  ΚΕΦΑΛΑΙΟ Ε´
ΕΙΔΙΚΕΣ ΡΥΘΜΙΣΕΙΣ

Άρθρο 19
Αντάλλαγμα καταβλητέο από τους χρήστες των έργων
ή υπηρεσιών
1. Καθορισμός διαδικασίας είσπραξης συμβατικού
ανταλλάγματος
Όταν το συμβατικό αντάλλαγμα της Εταιρείας Ειδικού
Σκοπού εισπράττεται, εν όλω ή εν μέρει, απευθείας από
τους τελικούς χρήστες του έργου ή της υπηρεσίας, η διαδικασία
είσπραξης και κάθε άλλη σχετική λεπτομέρεια
ρυθμίζονται με απόφαση της Δ.Ε.Σ.Δ.Ι.Τ..
2. Συνδρομή του Δημόσιου Φορέα
Ο εκάστοτε εμπλεκόμενος Δημόσιος Φορέας, καθώς
και κάθε άλλη αρμόδια δημόσια αρχή παρέχει κάθε συνδρομή
που κρίνεται αναγκαία, ώστε η Εταιρεία Ειδικού
Σκοπού να δύναται να εισπράττει απρόσκοπτα τα ποσά
της προηγούμενης παραγράφου που αποτελούν το συμβατικό
της αντάλλαγμα.

Άρθρο 20
Έκδοση αδειών
Η έκδοση όλων των αδειών που απαιτούνται για τη μελέτη,
κατασκευή, χρηματοδότηση, λειτουργία, εκμετάλλευση
και συντήρηση των έργων ή και την παροχή των
υπηρεσιών που έχουν ενταχθεί στο πεδίο εφαρμογής γίνεται
στο όνομα και για λογαριασμό της Εταιρείας Ειδικού
Σκοπού. Οι άδειες αυτές λογίζεται ότι έχουν εκδοθεί,
αν οι αρμόδιες και συναρμόδιες για την έκδοσή τους αρχές
δεν έχουν προβεί σε έγγραφη αιτιολογημένη άρνηση
έκδοσης μέσα σε αποκλειστική προθεσμία εξήντα ημερών
από την υποβολή σχετικού αιτήματος από την Εταιρεία
Ειδικού Σκοπού. Αίτημα για χορήγηση άδειας λογίζεται
ότι έχει υποβληθεί νομίμως μόνο: (α) εάν συνοδεύεται
από τα δικαιολογητικά που είναι κατά νόμο
απαραίτητα για την έκδοση της άδειας αυτής και (β) έχει
τύχει προελέγχου πληρότητας φακέλου υπό την προϋπόθεση
ότι ο προέλεγχος αυτός προβλέπεται από την κείμενη
νομοθεσία.

Άρθρο 21
Αρχαιολογικά ευρήματα
Σε περίπτωση ανεύρεσης αρχαιοτήτων κατά τη διάρκεια
της κατασκευής ο Δημόσιος Φορέας, κατόπιν ειδοποίησης
από την Εταιρεία Ειδικού Σκοπού, γνωστοποιεί
αυτό στην αρμόδια Αρχαιολογική Υπηρεσία, η οποία υποχρεούται
μέσα σε αποκλειστική προθεσμία εξήντα ημερών
να υποδείξει τρόπους συνέχισης των εργασιών και να
προβεί στις απαιτούμενες ενέργειες για τη διασφάλιση
της προστασίας των αρχαιοτήτων. Αν παρέλθει άπρακτη
η άνω προθεσμία, η Εταιρεία Ειδικού Σκοπού δύναται να
ζητήσει και ο Δημόσιος Φορέας υποχρεούται να χορηγήσει
χρονική παράταση των προβλεπόμενων συμβατικών
προθεσμιών ίση με την καθυστέρηση που προκλήθηκε
από τη μη συμμόρφωση της αρμόδιας Αρχαιολογικής
Υπηρεσίας και την καθυστέρηση που μπορεί να προκύψει
για την εκτέλεση των εργασιών που τυχόν απαιτούνται για
την προστασία των ευρημάτων. Στην περίπτωση αυτή, η
Εταιρεία Ειδικού Σκοπού δικαιούται να ζητήσει την ανόρθωση
της ζημίας που τυχόν υπέστη από την καθυστέρηση.

Άρθρο 22
Προστασία του περιβάλλοντος
1. Μελέτες περιβαλλοντικών επιπτώσεων
Οι απαιτούμενες κατά περίπτωση μελέτες ή προμελέτες
περιβαλλοντικών επιπτώσεων εκπονούνται και ε-γκρίνονται
και οι επιβαλλόμενοι περιβαλλοντικοί όροι καθορίζονται
πριν από την ανάθεση της Σύμβασης Σύμπραξης.
Αν ο εμπλεκόμενος Δημόσιος Φορέας, για λόγους που
δενθαμπορούσεναέχειεξαρχήςπροβλέψειακόμηκαιμε
καταβολή ιδιαίτερης επιμέλειας, επιβάλλει πρόσθετους
όρους, τότε οφείλει να αποζημιώσει την Εταιρεία Ειδικού
Σκοπού για κάθε πρόσθετο κόστος ή δαπάνη της.
2. Μέτρα αυξημένης προστασίας
Στη Σύμβαση Σύμπραξης μπορεί να προβλέπονται μέτρα
αυξημένης προστασίας του φυσικού και πολιτιστικού
περιβάλλοντος, εφόσον τα μέτρα αυτά είχαν περιληφθεί
στη σχετική Προκήρυξη.

Άρθρο 23
Απαλλοτριώσεις
1. Κατεπείγον - Κόστος - Απόφαση
Η απαλλοτρίωση των ιδιοκτησιών που είναι αναγκαίες
για την εκτέλεση των έργων ή την παροχή των υπηρεσιών
που εμπίπτουν στο πεδίο εφαρμογής του νόμου αυτού ή
η σύσταση εμπράγματων δικαιωμάτων επ' αυτών, όπου
αυτό επιτρέπεται, εξυπηρετούν σκοπούς προφανούς δημόσιας
ωφέλειας και θεωρούνται κατεπείγουσες και μείζονος
σημασίας υπό την προϋπόθεση ότι η εξυπηρέτηση
σκοπών δημόσιας ωφέλειας στοιχειοθετείται στην οικεία
εγκριτική πράξη της απαλλοτρίωσης. Η απαλλοτρίωση
των ιδιοκτησιών αυτών ή η σύσταση εμπράγματων δικαιωμάτων
επ' αυτών γίνεται υπέρ του εμπλεκόμενου κάθε
φορά Δημόσιου Φορέα. Η απαλλοτρίωση κηρύσσεται με
κοινή απόφαση του Υπουργού Οικονομίας και Οικονομικών
και του κατά περίπτωση αρμόδιου Υπουργού. Αν παρέλθει
άπρακτη η τακτή προθεσμία για την ολοκλήρωση
της απαλλοτρίωσης ή τη σύσταση εμπράγματων δικαιωμάτων,
η Εταιρεία Ειδικού Σκοπού δικαιούται να ζητήσει
και ο Δημόσιος Φορέας υποχρεούται να χορηγήσει χρονική
παράταση των προβλεπόμενων συμβατικών προθεσμιών
ίση με την καθυστέρηση που προκλήθηκε. Στην περίπτωση
αυτή, η Εταιρεία Ειδικού Σκοπού δικαιούται να
ζητήσει την ανόρθωση της ζημίας που τυχόν υπέστη από
την καθυστέρηση.
2. Χαρακτηρισμός
Αν η απαλλοτρίωση ή η σύσταση εμπράγματου δικαιώματος
επί των παραπάνω ιδιοκτησιών γίνεται με δαπάνες
της Εταιρείας Ειδικού Σκοπού, οι δαπάνες αυτές συνιστούν
αντάλλαγμα για τη χρήση των ιδιοκτησιών αυτών ή
των επ´ αυτών εμπράγματων δικαιωμάτων.

Άρθρο 24
Δημόσιες Υπηρεσίες και Εργασίες
Οργανισμών Κοινής Ωφέλειας
Οι Δημόσιες Υπηρεσίες, οι Επιχειρήσεις και οι Οργανισμοί
Κοινής Ωφέλειας προβαίνουν αμέσως και κατά προτεραιότητα
στην εκτέλεση εργασιών και στις ενέργειες
αρμοδιότητάς τους, που είναι αναγκαίες ή χρήσιμες για
την ομαλή και απρόσκοπτη εκτέλεση των έργων ή την παροχή
των υπηρεσιών του νόμου αυτού. Αν οι Δημόσιες
Υπηρεσίες, οι Επιχειρήσεις και οι Οργανισμοί Κοινής
Ωφέλειας δεν συμμορφώνονται με τις ανωτέρω υποχρεώσεις
τους, η Εταιρεία Ειδικού Σκοπού δικαιούται να ζητήσει
και ο Δημόσιος Φορέας υποχρεούται να χορηγήσει
χρονική παράταση των προβλεπόμενων συμβατικών προθεσμιών
ίση με την καθυστέρηση που προκλήθηκε από τη
μη συμμόρφωση. Στην περίπτωση αυτή η Εταιρεία Ειδικού
Σκοπού δικαιούται να ζητήσει την ανόρθωση της ζημίας
που τυχόν υπέστη από την καθυστέρηση.

  ΚΕΦΑΛΑΙΟ ΣΤ´
ΝΟΜΙΚΑ ΘΕΜΑΤΑ

Άρθρο 25
Εκχώρηση απαιτήσεων
Οι Εταιρείες Ειδικού Σκοπού που συμβάλλονται σε Συμβάσεις
Σύμπραξης δύνανται να εκχωρούν μέρος ή το σύνολο
των συμβατικών τους αξιώσεων, υφιστάμενων και
μελλοντικών, εφόσον αυτές προσδιορίζονται ή είναι δυνατόν
να προσδιορισθούν με οποιονδήποτε τρόπο, σε πιστωτικά
ή χρηματοδοτικά ιδρύματα ή οποιαδήποτε άλλα
χρηματοπιστωτικά ιδρύματα που υπόκεινται σε εποπτεία
κεντρικής τράπεζας ή άλλης αρμόδιας ανεξάρτητης αρχής,
τα οποία συμμετέχουν στη χρηματοδότηση της υλοποίησης
του αντικειμένου της Σύμβασης Σύμπραξης ή
συμβάλλονται με τέτοια πιστωτικά ή χρηματοδοτικά ιδρύματα
ή οποιαδήποτε άλλα χρηματοπιστωτικά ιδρύματα
που υπόκεινται σε εποπτεία υπό οποιαδήποτε ιδιότητα,
όπως εκδοχέως, διαδόχου ή αντισυμβαλλομένου προς
εξασφάλιση των απαιτήσεών τους από τη χρηματοδότηση
αυτή. Επιτρέπεται επίσης η ως άνω εκχώρηση σε αλλοδαπές
ή ημεδαπές εταιρείες ειδικού σκοπού προς το
σκοπό τιτλοποίησης κατ' εφαρμογή του άρθρου 10 του ν.
3156/2003.

Άρθρο 26
Κύρος εμπράγματων ασφαλειών
1. Μεταγενέστερη πτώχευση
Το κύρος των εμπράγματων ασφαλειών που παρασχέθηκαν
οποτεδήποτε από την Εταιρεία Ειδικού Σκοπού ή
οποιονδήποτε τρίτο υπέρ οποιουδήποτε πιστωτικού ή
χρηματοδοτικού ιδρύματος ή οποιουδήποτε άλλου χρηματοπιστωτικού
ιδρύματος που υπόκειται σε εποπτεία κεντρικής
τράπεζας ή άλλης αρμόδιας ανεξάρτητης αρχής
ή Δημόσιου Φορέα ή τρίτου προς εξασφάλιση απαιτήσεών
τους κατά της Εταιρείας Ειδικού Σκοπού από τη χρηματοδότηση
ή οποιαδήποτε άλλη σχετική ή παρεπόμενη
σύμβαση ή πράξη για την εκτέλεση των έργων ή την παροχή
των υπηρεσιών που εμπίπτουν στο πεδίο εφαρμογής
του νόμου αυτού, δεν θίγεται από την επιβολή οποιουδήποτε
συλλογικού μέτρου ικανοποίησης των πιστωτών,
που συνεπάγεται την απαγόρευση ή τον περιορισμό
της εξουσίας διάθεσης των περιουσιακών στοιχείων της
Εταιρείας Ειδικού Σκοπού ή του τρίτου που συνέστησε
την ασφάλεια, ούτε από την υποβολή σχετικής αίτησης
κατ' αυτών. Το ίδιο ισχύει και όταν πρόκειται για μελλοντικές
απαιτήσεις, η γένεση των οποίων επέρχεται μετά την
επιβολή του συλλογικού μέτρου ή την υποβολή της σχετικής
αίτησης.
2. Ενδεικτική απαρίθμηση
Το απρόσβλητο των εμπράγματων ασφαλειών σύμφωνα
με την προηγούμενη παράγραφο ισχύει ιδίως:
(α) σε υποθήκες ή προσημειώσεις, που εγγράφονται με
οποιονδήποτε τίτλο, μετά την εγγραφή τους,
(β) σε ενέχυρα με ή χωρίς παράδοση κατά τις διατάξεις
του Αστικού Κώδικα, του ν.δ. 177/13.8.1923 ή και τις διατάξεις
του ν. 2844/2000 με αντικείμενο κινητά πράγματα
ή ομάδα πραγμάτων, μετά τη νομότυπη σύστασή τους,
(γ) σε ενέχυρα ή εξασφαλιστικές εκχωρήσεις με αντικείμενο
παρούσες ή μέλλουσες απαιτήσεις ή και ομάδες
απαιτήσεων που προσδιορίζονται ως σύνολο σύμφωνα
με την παράγραφο 2 του άρθρου 12 του ν. 2844/2000
(ΦΕΚ 220 Α´), μετά τη νομότυπη σύσταση του ενεχύρου ή
την αναγγελία της εκχώρησης και
(δ) σε περιπτώσεις παροχής κυμαινόμενης ασφάλειας
σύμφωνα με τα άρθρα 15 έως και 18 του ν. 2844/2000, μετά
τη νομότυπη σύσταση του ενεχύρου ή την αναγγελία
της εκχώρησης.
3. Δανειστές εις ολόκληρο
Οι κάθε είδους εμπράγματες ασφάλειες, όπως υποθήκες,
προσημειώσεις, ενέχυρα, εξασφαλιστικές εκχωρήσεις,
που παρέχονται προς εξασφάλιση απαιτήσεων από
δάνεια ή άλλες πιστώσεις και χορηγούνται από κοινοπραξία
πιστωτικών ή χρηματοδοτικών ιδρυμάτων ή άλλων
χρηματοπιστωτικών ιδρυμάτων που υπόκεινται σε εποπτεία
κεντρικής τράπεζας ή άλλης αρμόδιας ανεξάρτητης
αρχής, για την εκτέλεση έργων ή την παροχή υπηρεσιών
που εμπίπτουν στο πεδίο εφαρμογής του νόμου αυτού
μπορούν, εφόσον οι δανειστές είναι δανειστές εις
ολόκληρο για το σύνολο ή μέρος του δανείου ή της πίστωσης
κατά την έννοια του άρθρου 489 του Αστικού Κώδικα,
να εγγράφονται, να συνιστώνται ή να συνάπτονται
για το σύνολό τους (ή το αντίστοιχο μέρος τους) υπέρ
ενός εκπροσώπου των δανειστών, ο οποίος ορίζεται στην
οικεία πιστωτική σύμβαση και ασκεί όλα τα δικαιώματα
που απορρέουν από τις ασφάλειες αυτές ως ενυπόθηκος
ή ενεχυρούχος δανειστής ή ως εκδοχέας. Εφόσον η χρηματοδότηση
πραγματοποιείται με έκδοση ομολογιακού
δανείου, οι σχετικές εμπράγματες ή άλλες ασφάλειες
λαμβάνονται από τον εκπρόσωπο των ομολογιούχων κατά
τις διατάξεις του ν. 3156/2003.

Άρθρο 27
Ευρωπαϊκή Τράπεζα Επενδύσεων
Για την εφαρμογή των διατάξεων της νομοθεσίας που
αναφέρονται σε απαιτήσεις τραπεζών και στις εξασφαλίσεις
τους, η Ευρωπαϊκή Τράπεζα Επενδύσεων υπάγεται
στις αντίστοιχες ρυθμίσεις, εφόσον πρόκειται για δανειακές
συμβάσεις και συναφείς δικαιοπραξίες που καταρτίζονται
σε σχέση με την εκτέλεση των έργων ή την παροχή
των υπηρεσιών που εμπίπτουν στο πεδίο εφαρμογής του
νόμου αυτού.

Άρθρο 28
Μεταβιβάσεις μετοχών και εισαγωγή
σε χρηματιστηριακή αγορά
1. Μεταβιβάσεις μετοχών, αυξήσεις μετοχικού κεφαλαίου
και εταιρικοί μετασχηματισμοί
Απαιτείται η έγγραφη συναίνεση του Δημόσιου Φορέα
προκειμένου να επιχειρηθούν έγκυρα:
(α) εξωχρηματιστηριακή μεταβίβαση μετοχών της Εταιρείας
Ειδικού Σκοπού ή άλλη πράξη με την οποία μεταβιβάζονται
τα δικαιώματα ψήφου επί μετοχών του εφόσον
αυτές λαμβάνουν χώρα πριν από την έναρξη λειτουργίας
του έργου ή την έναρξη της παροχής των υπηρεσιών,
(β) αύξηση μετοχικού κεφαλαίου ή τροποποιήσεις του
καταστατικού της Εταιρείας Ειδικού Σκοπού εκτός από
αυτές που είναι υποχρεωτικές από τη Σύμβαση Σύμπραξης,
τα Παρεπόμενα Σύμφωνα ή το νόμο,
(γ) έκδοση ομολογιακού δανείου,
(δ) οποιασδήποτε μορφής συγχώνευση, διάσπαση,
απορρόφηση ή άλλος εταιρικός μετασχηματισμός της
Εταιρείας Ειδικού Σκοπού.
Οι ειδικότεροι όροι και προϋποθέσεις για την παροχή
της συναίνεσης αυτής καθορίζονται από τη Σύμβαση Σύμπραξης.
2. Εισαγωγή σε χρηματιστηριακή αγορά
Η εισαγωγή των μετοχών της Εταιρείας Ειδικού Σκοπού
σε ελληνική ή αλλοδαπή οργανωμένη αγορά κινητών
αξιών και η έκδοση ανταλλάξιμου ομολογιακού δανείου ή
ομολογιακού δανείου μετατρέψιμου σε μετοχές, επιτρέπονται
μόνο μετά προηγούμενη εγκριτική απόφαση του
Υπουργού Οικονομίας και Οικονομικών και των κατά περίπτωση
συναρμόδιων Υπουργών.

Άρθρο 29
Λοιπές ρυθμίσεις
1. Απαλλαγή από φόρο εισοδήματος επί δεδουλευμένων
τόκων
Οι Εταιρείες Ειδικού Σκοπού στις οποίες ανατίθεται η
εκτέλεση Συμβάσεων Σύμπραξης απαλλάσσονται από το
φόρο εισοδήματος επί των δεδουλευμένων τόκων που
αποκτούν μέχρι το χρόνο έναρξης της εκμετάλλευσης.
2. Φορολογική μεταχείριση χρηματοδοτικής συμβολής
Δημόσιου Φορέα
Εφόσον καταβληθεί χρηματοδοτική συμβολή από το
Δημόσιο Φορέα σύμφωνα με τις διατάξεις του εδαφίου ε´
της παραγράφου 3 του άρθρου 9 του ν. 2052/1992, αυτή
λογίζεται ως επιχορήγηση κεφαλαίου, δεν επιβαρύνεται
με Φ.Π.Α., δεν υπόκειται σε φόρο εισοδήματος ή άλλο φόρο
και καταβάλλεται ελεύθερη από οποιαδήποτε κράτηση
υπέρ τρίτου.
3. Επιστροφή πιστωτικού υπολοίπου Φόρου Προστιθέμενης
Αξίας (Φ.Π.Α.)
Το πιστωτικό υπόλοιπο Φ.Π.Α. επιστρέφεται σε τρίτους
οι οποίοι συμβάλλονται με την Εταιρεία Ειδικού Σκοπού
για την εκτέλεση των έργων ή και την παροχή των υπηρεσιών
μέσα σε ενενήντα ημέρες από την υποβολή σχετικής
αίτησής τους. Σε περίπτωση υπέρβασης της προθεσμίας
αυτής θα οφείλεται σε αυτούς τόκος υπερημερίας επί των
προς επιστροφή ποσών.
4. Μεταφορά και συμψηφισμός συσσωρευμένων ζημιών
της Εταιρείας Ειδικού Σκοπού
Οι τυχόν συσσωρευμένες ζημίες της Εταιρείας Ειδικού
Σκοπού επιτρέπεται να μεταφέρονται προς συμψηφισμό
με τα φορολογητέα κέρδη των δέκα επόμενων χρήσεων.

Άρθρο 30
Αποσβέσεις
Το συνολικό κόστος υλοποίησης της Σύμπραξης που θα
περιλαμβάνει το κατασκευαστικό κόστος, όπως αυτό
προκύπτει από τη σχετική Σύμβαση Σύμπραξης ή το σχετικό
Παρεπόμενο Σύμφωνο, συμπεριλαμβανομένου και
του αρχικού κόστους του συνολικά απαιτούμενου εξοπλισμού
και κάθε κόστος και δαπάνη οποιασδήποτε φύσεως
περιλαμβανομένων και των τόκων της Περιόδου Κατασκευής,
θα αποσβέννυται, κατ' επιλογή της Εταιρείας Ειδικού
Σκοπού, είτε με τη σταθερή μέθοδο, καθ' όλη τη
διάρκεια της περιόδου λειτουργίας του έργου, είτε με τη
μέθοδο που προβλέπεται στην παράγραφο 5 του άρθρου
50 του ν. 1914/1990 (ΦΕΚ 178 Α´), με την οποία προστέθηκε
πέμπτη παράγραφος στο άρθρο 97 του ν. 1892/1990
(ΦΕΚ 101 Α´) και σύμφωνα με τη διαδικασία που προβλέπεται
στην παράγραφο αυτήν.

Άρθρο 31
Επίλυση διαφορών - Εφαρμοστέο Δίκαιο
1. Διαιτησία
Κάθε διαφορά που προκύπτει σχετικά με την εφαρμογή,
την ερμηνεία ή το κύρος Συμβάσεων Σύμπραξης ή των
Παρεπόμενων Συμφώνων επιλύεται με διαιτησία.
2. Κανόνες Διαιτησίας
Κατά παρέκκλιση από τις διατάξεις που ισχύουν για τις
διαιτησίες του Δημοσίου, με τη Σύμβαση Σύμπραξης ή τα
Παρεπόμενα Σύμφωνα καθορίζονται κανόνες που διέπουν
τον ορισμό των διαιτητών, οι εφαρμοστέοι κανόνες
διαιτησίας, η έδρα του διαιτητικού δικαστηρίου (ή οργάνου),
οι αμοιβές των διαιτητών (εφόσον δεν ορίζονται από
τους εφαρμοστέους κανόνες διαιτησίας) και η γλώσσα
στην οποία θα διεξαχθεί η διαιτησία. Η διαιτητική απόφαση
είναι οριστική και αμετάκλητη και δεν υπόκειται σε κανένα
τακτικό ή έκτακτο ένδικο μέσο, αποτελεί δε τίτλο
εκτελεστό χωρίς να χρειάζεται να κηρυχθεί αυτό από τα
τακτικά Δικαστήρια, και τα αντίδικα μέρη δεσμεύονται να
συμμορφωθούν αμέσως με τους όρους της.
3. Εφαρμοστέο Δίκαιο
Για την επίλυση διαφοράς που αναφέρεται στην ερμηνεία
ή στην εφαρμογή ή το κύρος της Σύμβασης Σύμπραξης
εφαρμόζεται το Ελληνικό Ουσιαστικό Δίκαιο.

Άρθρο 32
Έναρξη ισχύος
Ο νόμος αυτός ισχύει από τη δημοσίευσή του στην
Εφημερίδα της Κυβερνήσεως.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου
του Κράτους.
Αθήνα, 20 Σεπτεμβρίου 2005

