 Νόμος 3614 (ΦΕΚ 267/Τεύχος Α'/2007) 
			
  Διαχείριση, έλεγχος και εφαρμογή αναπτυξιακών παρεμβάσεων
για την προγραμματική περίοδο 2007 –
2013. 

  ΜΕΡΟΣ Ι
ΕΘΝΙΚΟ ΣΤΡΑΤΗΓΙΚΟ ΠΛΑΙΣΙΟ ΑΝΑΦΟΡΑΣ –
ΕΘΝΙΚΟ ΠΡΟΓΡΑΜΜΑ ΑΝΑΠΤΥΞΗΣ

ΚΕΦΑΛΑΙΟ Α΄
ΟΡΙΣΜΟΙ

Άρθρο 1
Ορισμοί
Για την εφαρμογή του παρόντος Μέρους Ι νοούνται
ως:
1. «Εθνικό Στρατηγικό Πλαίσιο Αναφοράς, εφεξής
ΕΣΠΑ»: το έγγραφο που καταρτίζεται από το Υπουργείο
Οικονομίας και Οικονομικών με τη συνεργασία των
συναρμόδιων Υπουργείων, περιφερειών και των λοιπών
οικείων εταίρων, σε διάλογο με την Επιτροπή των Ευρωπαϊκών
Κοινοτήτων (εφεξής Επιτροπή) και το οποίο
αποτελεί πλαίσιο αναφοράς για την κατάρτιση του προγραμματισμού
του Ευρωπαϊκού Ταμείου Περιφερειακής
Ανάπτυξης (ΕΤΠΑ), του Ευρωπαϊκού Κοινωνικού Ταμείου
(ΕΚΤ) και του Ταμείου Συνοχής.
2. «Επιχειρησιακό Πρόγραμμα»: έγγραφο το οποίο καταρτίζεται
από τα αρμόδια Υπουργεία, περιφέρειες και
τους λοιπούς αρμόδιους φορείς, υποβάλλεται από το
Υπουργείο Οικονομίας και Οικονομικών και εγκρίνεται
από την Επιτροπή και το οποίο καθορίζει μια αναπτυξιακή
στρατηγική με τη χρήση ενός συνεκτικού συνόλου
προτεραιοτήτων, που θα επιτευχθεί με τη συνδρομή
ενός Ταμείου ή, στην περίπτωση του στόχου «Σύγκλιση»
και ειδικότερα για τα Επιχειρησιακά Προγράμματα
«Ενίσχυση της Προσπελασιμότητας» και «Περιβάλλον Αειφόρος
Ανάπτυξη», με τη συνδρομή του Ταμείου Συνοχής
και του ΕΤΠΑ.
3. «Άξονας Προτεραιότητας»: μια από τις προτεραιότητες
της στρατηγικής στο πλαίσιο Επιχειρησιακού
Προγράμματος που έχει συγκεκριμένους μετρήσιμους
στόχους και περιλαμβάνει ομάδα πράξεων οι οποίες
σχετίζονται μεταξύ τους.
4. «Πράξη»: έργο ή ομάδα έργων που επιλέγονται από
τη διαχειριστική αρχή του οικείου επιχειρησιακού προγράμματος
ή με ευθύνη της, σύμφωνα με κριτήρια που
καθορίζονται από την επιτροπή παρακολούθησης και
υλοποιούνται από έναν ή περισσότερους δικαιούχους
προκειμένου να επιτευχθούν οι στόχοι του άξονα προτεραιότητας
με τον οποίο σχετίζονται.
5. «Δικαιούχος»: δημόσιος ή ιδιωτικός οργανισμός,
φορέας ή επιχείρηση, αρμόδιος για την έναρξη ή την
έναρξη και υλοποίηση πράξεων. Στα πλαίσια των καθεστώτων
ενίσχυσης δυνάμει του άρθρου 87 της Συνθήκης,
οι δικαιούχοι είναι δημόσιες ή ιδιωτικές επιχειρήσεις
που εκτελούν μεμονωμένο έργο και λαμβάνουν
δημόσια ενίσχυση.
6. «Παρατυπία»: κάθε παράβαση διάταξης του κοινοτικού
Δικαίου η οποία προκύπτει από πράξη ή παράλειψη
οικονομικού φορέα και η οποία ζημιώνει ή ενδέχεται
να ζημιώσει το γενικό προϋπολογισμό της Ευρωπαϊκής
Ένωσης, με τον καταλογισμό στον κοινοτικό προϋπολογισμό
αδικαιολόγητης δαπάνης.
7. «Κανονισμός»: ο υπ’ αριθμ. 1083/2006 Κανονισμός
(Ε.Κ.) του Συμβουλίου της 11.7.2006 «περί καθορισμού
γενικών διατάξεων για το Ευρωπαϊκό Ταμείο Περιφερειακής
Ανάπτυξης, το Ευρωπαϊκό Κοινωνικό Ταμείο και
το Ταμείο Συνοχής και την κατάργηση του Κανονισμού
(Ε.Κ.) αριθ. 1260/1999» (EE L 210 της 31.7.2006).
8. «Εφαρμοστικός Κανονισμός»: ο υπ’ αριθμ. 1828/ 2006
Κανονισμός (Ε.Κ.) της Επιτροπής της 8.12.2006 «για τη
θέσπιση κανόνων σχετικά με την εφαρμογή του κανονισμού
(Ε.Κ.) αριθ. 1083/2006 του Συμβουλίου περί
καθορισμού γενικών διατάξεων για το Ευρωπαϊκό Ταμείο
Περιφερειακής Ανάπτυξης, το Ευρωπαϊκό Κοινωνικό
Ταμείο και το Ταμείο Συνοχής και του Κανονισμού (Ε.Κ.)
αριθμ. 1080/ 2006 του Ευρωπαϊκού Κοινοβουλίου και του
Συμβουλίου για το Ευρωπαϊκό Ταμείο Περιφερειακής
Ανάπτυξης», όπως αυτός ισχύει (ΕΕ L 45 της 15.2.2007).
9. «Εθνικό Πρόγραμμα Aνάπτυξης» (ΕΠΑ): έγγραφο για
την αναπτυξιακή στρατηγική της χώρας σε συνάφεια
με τα προγράμματα που συγχρηματοδοτούνται από
την Ευρωπαϊκή Ένωση, το οποίο καταρτίζεται από το
Υπουργείο Οικονομίας και Οικονομικών με τη συνεργασία
των αρμόδιων Υπουργείων και Περιφερειακών
αρχών, εγκρίνεται από το Υπουργικό Συμβούλιο και
προβλέπει χρηματοδότηση από εθνικούς πόρους.
10. «Εθνικό Αναπτυξιακό Πρόγραμμα»: έγγραφο, στο
πλαίσιο του ΕΠΑ, για την αναπτυξιακή στρατηγική του
υπουργείου ή της περιφέρειας, σε συνάφεια με τα προγράμματα
που συγχρηματοδοτούνται από την Ευρωπαϊκή
Ένωση, το οποίο καταρτίζεται από το αρμόδιο
Υπουργείο ή περιφέρεια, κοινοποιείται στον Υπουργό
Οικονομίας και Οικονομικών και προβλέπει χρηματοδότηση
από εθνικούς πόρους.
11. «Ολοκληρωμένο Πληροφοριακό Σύστημα» εφεξής
ΟΠΣ: το πληροφοριακό σύστημα του Υπουργείου Οικονομίας
και Οικονομικών, όπου καταχωρούνται τα δεδομένα
που αφορούν στα προγράμματα, στις επενδύσεις
του επενδυτικού νόμου και στο Πρόγραμμα Δημοσίων
Επενδύσεων.
12. «Υπουργική Απόφαση Συστήματος Διαχείρισης»
εφεξής ΥΠΑΣΥΔ: η απόφαση του Υπουργού Οικονομίας
και Οικονομικών με την οποία προσδιορίζονται οι
βασικοί κανόνες της διαχείρισης των επιχειρησιακών
προγραμμάτων του ΕΣΠΑ.
ΚΕΦΑΛΑΙΟ Β΄
ΔΙΑΧΕΙΡΙΣΗ

Άρθρο 2
Εθνική Αρχή Συντονισμού
1. Η Γενική Διεύθυνση Αναπτυξιακού Προγραμματισμού,
Περιφερειακής Πολιτικής και Δημοσίων Επενδύσεων του
Υπουργείου Οικονομίας και Οικονομικών, εφεξής εθνική
αρχή συντονισμού, είναι η αρχή που συντονίζει τον
προγραμματισμό και την εφαρμογή των επιχειρησιακών
προγραμμάτων του ΕΣΠΑ και καθοδηγεί τις διαχειριστικές
αρχές με στόχο την εξασφάλιση της αποτελεσματικότητας
και της νομιμότητας της διαχείρισης και της
εφαρμογής των επιχειρησιακών προγραμμάτων.
Η εθνική αρχή συντονισμού έχει τις ακόλουθες αρμοδιότητες:
(α) είναι ο κύριος συνομιλητής της χώρας με την Επιτροπή
για θέματα του ΕΣΠΑ,
(β) παρακολουθεί και συντονίζει τον προγραμματισμό
και την εφαρμογή του ΕΣΠΑ και των επιχειρησιακών
προγραμμάτων του ΕΣΠΑ, μεριμνώντας ιδίως για τη
συμβατότητά τους με τις εθνικές πολιτικές και τις πολιτικές
και προτεραιότητες της Ευρωπαϊκής Ένωσης,
(γ) έχει την ευθύνη για το σχεδιασμό του συστήματος
διαχείρισης και ελέγχου (ΣΔΕ) σύμφωνα με το άρθρο
58 του Κανονισμού και την κοινοποίησή του στην Επιτροπή,
σύμφωνα με το άρθρο 21 του Εφαρμοστικού
Κανονισμού, συνοδευόμενο από τη γνώμη συμμόρφωσης
του άρθρου 71 του Κανονισμού. Εποπτεύει την αποτελεσματική
εφαρμογή του και την προσαρμογή του
ώστε να διασφαλίζεται η επίτευξη των στόχων του και
υποβάλλει ετήσια έκθεση σχετικά με την εφαρμογή του
στη Διυπουργική Επιτροπή Κοινοτικών Προγραμμάτων
του άρθρου 20 του ν. 3483/2006, όπως τροποποιείται με
το άρθρο 28 του παρόντος νόμου. Εκδίδει οδηγίες και
παρέχει κατευθύνσεις σχετικές με τη διαχείριση, την
εξειδίκευση των επιχειρησιακών προγραμμάτων, την
αξιολόγηση, τις επαληθεύσεις και κάθε δραστηριότητα
που υπάγεται στην αποστολή των διαχειριστικών αρχών
των επιχειρησιακών προγραμμάτων. Στις περιπτώσεις
που διατυπωθούν συστάσεις αρμόδιων οργάνων για
τροποποιήσεις του εγκεκριμένου ΣΔΕ, επεξεργάζεται
τις προτάσεις αυτές, καθώς και τις οικονομικές επιπτώσεις
τους σε συνεργασία με την αρχή πιστοποίησης και
εισηγείται στον Υπουργό Οικονομίας και Οικονομικών
για τη λήψη σχετικής απόφασης,
(δ) συντονίζει τις διαχειριστικές αρχές των επιχειρησιακών
προγραμμάτων του ΕΣΠΑ και μεριμνά για την
εφαρμογή των αποφάσεων της Διυπουργικής Επιτροπής
Κοινοτικών Προγραμμάτων του άρθρου 20 του ν.
3483/ 2006, όπως τροποποιείται με το άρθρο 28 του
παρόντος νόμου και της ετήσιας διάσκεψης προέδρων
των επιτροπών παρακολούθησης των επιχειρησιακών
προγραμμάτων του ΕΣΠΑ, του Προγράμματος Αγροτικής
Ανάπτυξης (ΠΑΑ) και του Επιχειρησιακού Προγράμματος
Αλιείας,
(ε) παρέχει οδηγίες και κατευθύνσεις για τη διενέργεια
των αξιολογήσεων των επιχειρησιακών προγραμμάτων,
σύμφωνα με τα προβλεπόμενα στα άρθρα 47
και 48 του Κανονισμού και στις διατάξεις εφαρμογής
κάθε επιχειρησιακού προγράμματος. Επεξεργάζεται τα
πορίσματα των αξιολογήσεων και παρέχει κατευθύνσεις
στις διαχειριστικές αρχές σχετικά με την αναθεώρηση
των επιχειρησιακών προγραμμάτων,
(στ) ενημερώνει τις διαχειριστικές αρχές σχετικά με
το Κοινοτικό και Εθνικό Δίκαιο και ενημερώνεται για
τις σχετικές ενέργειες των διαχειριστικών αρχών για
τη διασφάλιση της συμβατότητας των παρεμβάσεων
με το Εθνικό και Κοινοτικό Δίκαιο, ιδίως σε ό,τι αφορά
την τήρηση των διατάξεων για τον ανταγωνισμό, τις
δημόσιες συμβάσεις, την εξάλειψη των ανισοτήτων, την
προώθηση της ισότητας μεταξύ ανδρών και γυναικών
και της αρχής της μη διάκρισης και της προσβασιμότητας
των ατόμων με αναπηρία και εισηγείται στη
Διυπουργική Επιτροπή Κοινοτικών Προγραμμάτων του
άρθρου 20 του ν. 3483/2006, όπως τροποποιείται με το
άρθρο 28 του παρόντος νόμου, τη λήψη των κατάλληλων
μέτρων,
(ζ) διαμορφώνει προτάσεις για τον προγραμματισμό
και τη διαχείριση του εθνικού αποθεματικού απροβλέπτων
σύμφωνα με το άρθρο 51 του Κανονισμού,
(η) διαμορφώνει και παρακολουθεί το πλαίσιο αρχών
δημοσιότητας και πληροφόρησης για το ΕΣΠΑ και τα
επιχειρησιακά προγράμματα, που συγχρηματοδοτούνται
από τα Διαρθρωτικά Ταμεία και το Ταμείο Συνοχής,
προκειμένου να εξασφαλίζεται η ομοιογένεια, η συνοχή
και ο συντονισμός των μέτρων δημοσιότητας και πληροφόρησης
των επιχειρησιακών προγραμμάτων,
(θ) συμμετέχει στις ετήσιες συναντήσεις των διαχειριστικών
αρχών των επιχειρησιακών προγραμμάτων και
της Επιτροπής που προβλέπονται στο άρθρο 68 του
Κανονισμού, στις ετήσιες συναντήσεις του προγράμματος
Αγροτικής Ανάπτυξης που προβλέπονται στο άρθρο
83 του Κανονισμού 1698/2005, καθώς και του επιχειρησιακού
προγράμματος Αλιείας που προβλέπονται στο
άρθρο 69 του Κανονισμού 1198/2006,
(ι) παρακολουθεί την τήρηση των δεσμεύσεων για την
προσθετικότητα και παρέχει στην Επιτροπή τις απαιτούμενες
πληροφορίες για την επαλήθευσή της, κατά
τα προβλεπόμενα στο άρθρο 15 του Κανονισμού,
(ια) συγκεντρώνει και υποβάλλει τα αναγκαία στοιχεία
σχετικά με τη συμβολή των επιχειρησιακών προγραμμάτων
που συγχρηματοδοτούνται από τα Ταμεία στην
εφαρμογή του Εθνικού Προγράμματος Μεταρρυθμίσεων,
προκειμένου να συμπεριληφθούν στην ετήσια έκθεση
υλοποίησής του κατά τα προβλεπόμενα στο άρθρο 29
παρ. 1 του Κανονισμού,
(ιβ) συντάσσει τις εκθέσεις στρατηγικής παρακολούθησης
του ΕΣΠΑ που προβλέπονται στο άρθρο 29,
παράγραφοι 2 και 3 του Κανονισμού, σχετικά με τη
συμβολή των επιχειρησιακών προγραμμάτων που συγχρηματοδοτούνται
από τα Ταμεία στην επίτευξη των
στόχων της πολιτικής για τη συνοχή όπως ορίζεται
στη Συνθήκη, των στόχων των Ταμείων όπως ορίζονται
στον Κανονισμό, των προτεραιοτήτων που διατυπώνονται
στις στρατηγικές κατευθυντήριες γραμμές για
τη συνοχή όπως προσδιορίζονται στο ΕΣΠΑ και του
στόχου προώθησης της ανταγωνιστικότητας και της
απασχόλησης,
(ιγ) διασφαλίζει από κοινού με τις ειδικές υπηρεσίες
διαχείρισης του ΠΑΑ και του επιχειρησιακού προγράμματος
Αλιείας και σε συνεργασία με αρμόδιες εθνικές
και περιφερειακές αρχές, το συντονισμό μεταξύ της
συνδρομής των διαφόρων Ταμείων, του Ευρωπαϊκού
Γεωργικού Ταμείου Αγροτικής Ανάπτυξης (ΕΓΤΑΑ), του
Ευρωπαϊκού Ταμείου Αλιείας (EΤΑ) και το συντονισμό
μεταξύ των Ταμείων και των παρεμβάσεων της Ευρωπαϊκής
Τράπεζας Επενδύσεων (ΕΤΕπ) και άλλων χρηματοδοτικών
μέσων,
(ιδ) μεριμνά για το συντονισμό του προγραμματισμού
και της εφαρμογής των συγχρηματοδοτούμενων δράσεων
κρατικών ενισχύσεων εφαρμόζοντας τις αποφάσεις
της επιτροπής της παραγράφου 4 περίπτωση (γ) του
άρθρου 10,
(ιε) εισηγείται σύστημα επιβεβαίωσης της διαχειριστικής
επάρκειας δικαιούχων, σύμφωνα με το άρθρο
22, παρέχει οδηγίες και εποπτεύει την ορθή και ενιαία
εφαρμογή του,
(ιστ) μεριμνά για την τήρηση των κατανομών των δαπανών
των επιχειρησιακών προγραμμάτων του ΕΣΠΑ
στις προτεραιότητες της παραγράφου 3 του άρθρου
9 του Κανονισμού, την παρακολούθηση της προόδου
εφαρμογής τους και το συντονισμό τους με τις προτεραιότητες
του Εθνικού Προγράμματος Μεταρρύθμισης,
(ιζ) διαμορφώνει σε συνεργασία με την αρχή πιστοποίησης
τους κανόνες για την επιλεξιμότητα των δαπανών
και εκδίδει οδηγίες για την υποστήριξη των διαχειριστικών
αρχών και των δικαιούχων. Με την ΥΠΑΣΥΔ
προσδιορίζονται οι κανόνες για την επιλεξιμότητα δαπανών
συμπεριλαμβανομένων των δαπανών τεχνικής
υποστήριξης της εφαρμογής,
(ιη) παρέχει την απαραίτητη πληροφόρηση και εισηγείται
προς τη Διυπουργική Επιτροπή των Κοινοτικών
Προγραμμάτων του άρθρου 20 του ν. 3483/2006, όπως
τροποποιείται με το άρθρο 28 του παρόντος νόμου
και τη διάσκεψη των προέδρων των επιτροπών παρακολούθησης
των επιχειρησιακών προγραμμάτων του
ΕΣΠΑ, του προγράμματος Αγροτικής Ανάπτυξης και του
επιχειρησιακού προγράμματος Αλιείας,
(ιθ) υποστηρίζει την αποστολή και τις εργασίες της
διάσκεψης των προέδρων των επιτροπών παρακολούθησης
των επιχειρησιακών προγραμμάτων του ΕΣΠΑ, του
προγράμματος Αγροτικής Ανάπτυξης και του επιχειρησιακού
προγράμματος Αλιείας, και εισηγείται σχετικά,
(κ) συνεργάζεται με την ειδική υπηρεσία συντονισμού
και παρακολούθησης δράσεων του Ευρωπαϊκού Κοινωνικού
Ταμείου (ΕΚΤ) του άρθρου 5 παρ. 2 περίπτωση (δ)
για θέματα που άπτονται των αρμοδιοτήτων της.
2. Για την αποτελεσματικότερη άσκηση των αρμοδιοτήτων
που περιγράφονται στο στοιχείο (στ) της προηγούμενης
παραγράφου, είναι δυνατή η αξιοποίηση
των υπηρεσιών του Κέντρου Διεθνούς Ευρωπαϊκού και
Οικονομικού Δικαίου (ΚΔΕΟΔ).
3. Με απόφαση του Υπουργού Οικονομίας και Οικονομικών
σχετικά με το Σύστημα Διαχείρισης (εφεξής
ΥΠΑΣΥΔ) προσδιορίζονται οι βασικοί κανόνες του Συστήματος
Διαχείρισης των επιχειρησιακών προγραμμάτων
του ΕΣΠΑ.

Άρθρο 3
Διαχειριστική Αρχή
1. Η διαχείριση κάθε επιχειρησιακού προγράμματος του
ΕΣΠΑ, σύμφωνα με το άρθρο 59 παρ. 1, εδάφιο (α) του
Κανονισμού ασκείται μέσω ειδικής υπηρεσίας (διαχειριστική
αρχή), η οποία λειτουργεί ή συνιστάται για τους
σκοπούς αυτούς κατά τα οριζόμενα στο άρθρο 5.
2. Η διαχειριστική αρχή είναι υπεύθυνη για τη διαχείριση
του επιχειρησιακού προγράμματος σύμφωνα
με το σύστημα διαχείρισης και ελέγχου του εδαφίου
(γ), της παρ. 1 του άρθρου 2 και την αρχή της χρηστής
δημοσιονομικής διαχείρισης. Στο πλαίσιο αυτό η διαχειριστική
αρχή:
(α) επιλέγει τις προς χρηματοδότηση πράξεις σύμφωνα
με τα κριτήρια που εφαρμόζονται στο εκάστοτε
επιχειρησιακό πρόγραμμα και διασφαλίζει τη συμμόρφωσή
τους με τους ισχύοντες κοινοτικούς και εθνικούς
κανόνες, καθ’ όλη την περίοδο υλοποίησής τους,
(β) διενεργεί επαληθεύσεις κατά τα οριζόμενα στο
άρθρο 8,
(γ) διασφαλίζει τη συλλογή και καταχώρηση στο ΟΠΣ
των δεδομένων προγραμματισμού και υλοποίησης που
απαιτούνται για τη χρηματοοικονομική διαχείριση, την
παρακολούθηση, τις επαληθεύσεις, τους ελέγχους και
την αξιολόγηση, καθώς και των λογιστικών εγγραφών
για κάθε πράξη στο πλαίσιο του επιχειρησιακού προγράμματος.
Είναι υπεύθυνη για την ακρίβεια, την ποιότητα
και πληρότητα των στοιχείων που καταχωρούνται
στο ΟΠΣ,
(δ) διασφαλίζει ότι οι δικαιούχοι και οι άλλοι φορείς
που εμπλέκονται στην υλοποίηση πράξεων τηρούν είτε
χωριστό λογιστικό σύστημα είτε επαρκή λογιστική κωδικοποίηση
για όλες τις συναλλαγές που έχουν σχέση
με την πράξη με την επιφύλαξη των εθνικών λογιστικών
κανόνων,
(ε) οργανώνει και παρακολουθεί τις αξιολογήσεις των
επιχειρησιακών προγραμμάτων και διασφαλίζει ότι εκτελούνται
σύμφωνα με τα προβλεπόμενα στο άρθρο 47
του Κανονισμού και λαμβάνει τα κατάλληλα μέτρα για
την αξιοποίηση των συμπερασμάτων τους,
(στ) καθορίζει διαδικασίες για τη διασφάλιση της τήρησης
όλων των εγγράφων σχετικά με τις δαπάνες και
τους ελέγχους κατά τα οριζόμενα στο άρθρο 90 του
Κανονισμού,
(ζ) παρέχει στην αρχή πιστοποίησης όλες τις αναγκαίες
πληροφορίες σχετικά με τις διαδικασίες και τις
επαληθεύσεις που πραγματοποιούνται σε σχέση με
κάθε δαπάνη, για σκοπούς πιστοποίησης,
(η) προβαίνει στην αναγκαία εξειδίκευση του επιχειρησιακού
προγράμματος, παρακολουθεί την πορεία
εφαρμογής του και συντάσσει προτάσεις για την αναθεώρησή
του, τις οποίες υποβάλλει στην επιτροπή παρακολούθησης
του επιχειρησιακού προγράμματος,
(θ) συντάσσει και, μετά την έγκριση της επιτροπής
παρακολούθησης, υποβάλλει στην Επιτροπή, τις ετήσιες
και τελικές εκθέσεις σχετικά με την υλοποίηση του
επιχειρησιακού προγράμματος,
(ι) διασφαλίζει τη συμμόρφωση προς τις απαιτήσεις
ενημέρωσης και δημοσιότητας που ορίζονται στο άρθρο
69 του Κανονισμού,
(ια) υποβάλλει στην Επιτροπή τις απαιτούμενες για
τα μεγάλα έργα πληροφορίες με βάση το άρθρο 40
του Κανονισμού,
(ιβ) παρέχει στους δυνητικούς δικαιούχους σαφείς και
λεπτομερείς πληροφορίες τουλάχιστον σχετικά με:
(i) τους όρους επιλεξιμότητας τους οποίους πρέπει
να πληρούν οι πράξεις προκειμένου να ενταχθούν για
χρηματοδότηση στο πλαίσιο επιχειρησιακού προγράμματος·
(ii) τις διαδικασίες για την εξέταση των αιτήσεων χρηματοδότησης
και των σχετικών χρονικών περιόδων·
(iii) τα κριτήρια για την ένταξη των προς χρηματοδότηση
πράξεων·
(iv) τους αρμόδιους σε εθνικό, περιφερειακό ή τοπικό
επίπεδο, οι οποίοι μπορούν να παρέχουν πληροφορίες
σχετικά με τα επιχειρησιακά προγράμματα·
επιπροσθέτως, η διαχειριστική αρχή ενημερώνει τους
δυνητικούς δικαιούχους ότι ο τίτλος των πράξεων, οι
δικαιούχοι και το ποσό της δημόσιας χρηματοδότησης
που χορηγείται θα αποτελέσει αντικείμενο δημοσιοποίησης,
(ιγ) εξετάζει τη διαχειριστική επάρκεια των δικαιούχων,
σύμφωνα με το άρθρο 22, πριν την έκδοση της
απόφασης ένταξης της πράξης στο επιχειρησιακό πρόγραμμα,
(ιδ) προβαίνει σε εξέταση των σταδίων εξέλιξης δημόσιων
συμβάσεων και ιδίως κατά τη διαδικασία διακήρυξης,
ανάθεσης και τροποποίησης σύμβασης. Η
διαχειριστική αρχή εκφράζει τη γνώμη της εντός δεκαπέντε
(15) ημερών από τη λήψη των σχετικών στοιχείων
ή εντός είκοσι (20) ημερών σε περιπτώσεις συμβάσεων
άνω των είκοσι πέντε εκατομμυρίων ευρώ. Η σύμφωνη
γνώμη της διαχειριστικής αρχής αποτελεί όρο για τη
χρηματοδότηση της πράξης σύμφωνα με τα οριζόμενα
στο άρθρο 21,
(ιε) συνεργάζεται με την εθνική αρχή συντονισμού,
την καθ’ ύλην αρμόδια υπηρεσία συντονισμού και την
Επιτροπή και παρέχει σε αυτές κάθε πληροφορία που
ζητείται,
(ιστ) υποστηρίζει την αποστολή και τις εργασίες της
επιτροπής παρακολούθησης και παρέχει σε αυτή τα
απαιτούμενα έγγραφα και πληροφορίες, τα οποία καθιστούν
δυνατή την παρακολούθηση της ποιότητας υλοποίησης
του επιχειρησιακού προγράμματος σε σχέση
με τους στόχους του,
(ιζ) προβαίνει στην ακύρωση μέρους ή του συνόλου
της κοινοτικής συνεισφοράς της πράξης η οποία επιβάλλεται
βάσει των αποτελεσμάτων επαλήθευσης ή
ελέγχου,
(ιη) εισηγείται στον αρμόδιο Υπουργό για την έκδοση
απόφασης ανάκτησης αχρεωστήτως καταβληθέντων
ποσών τα οποία διαπιστώνονται βάσει των επαληθεύσεων
που διενεργεί.
3. Στην περίπτωση που η διαχειριστική αρχή είναι και
δικαιούχος στο πλαίσιο του επιχειρησιακού προγράμματος,
οι ρυθμίσεις για τις επαληθεύσεις που αναφέρονται
στο άρθρο 8 θα πρέπει να διασφαλίζουν επαρκή
διάκριση αρμοδιοτήτων στο εσωτερικό της.

Άρθρο 4
Ενδιάμεσοι Φορείς Διαχείρισης
1. Με απόφαση του καθ’ ύλην αρμόδιου Υπουργού ή
με κοινή απόφαση των καθ’ ύλην αρμόδιων Υπουργών,
μετά από εισήγηση της αρμόδιας διαχειριστικής αρχής,
δύναται να ορίζονται ένας ή περισσότεροι ενδιάμεσοι
φορείς διαχείρισης οι οποίοι αναλαμβάνουν την άσκηση
μέρους των αρμοδιοτήτων της διαχειριστικής αρχής
επιχειρησιακού προγράμματος ενεργώντας σε σχέση
με δικαιούχους που εκτελούν πράξεις για λογαριασμό
και υπό την ευθύνη της διαχειριστικής αρχής, σύμφωνα
με το άρθρο 59 παρ. 2 του Κανονισμού. Με όμοια
απόφαση, ο ενδιάμεσος φορέας αναλαμβάνει αρμοδιότητες
διαχείρισης και υλοποίησης δράσεων συνολικής
επιχορήγησης, κατά τα οριζόμενα στο άρθρο 42 του
Κανονισμού.
Στις ως άνω αποφάσεις καθορίζονται:
(α) ο φορέας ο οποίος αναλαμβάνει τη διαχείριση
δράσεων του οικείου επιχειρησιακού προγράμματος,
(β) οι δράσεις που αναλαμβάνονται και ο αντίστοιχος
προϋπολογισμός αυτών,
(γ) οι αρμοδιότητες διαχείρισης που ανατίθενται με
την αναγκαία εξειδίκευση,
(δ) οι υποχρεώσεις του ενδιάμεσου φορέα και της
διαχειριστικής αρχής,
(ε) το αρμόδιο για την ένταξη των πράξεων όργανο,
(στ) κάθε αναγκαία λεπτομέρεια σχετικά με την άσκηση
των αρμοδιοτήτων που αναλαμβάνει ο φορέας.
2. Με την Υπουργική Απόφαση Συστήματος Διαχείρισης
τυποποιείται και εξειδικεύεται το περιεχόμενο της
απόφασης ορισμού ενδιάμεσου φορέα διαχείρισης σύμφωνα
με τα ανωτέρω στοιχεία. Οι αποφάσεις ορισμού
ενδιάμεσων φορέων διαχείρισης κοινοποιούνται στην
εθνική αρχή συντονισμού και στην αρχή πιστοποίησης.
Οι οριζόμενοι ενδιάμεσοι φορείς διαχείρισης και οι πόροι
που διαχειρίζονται δημοσιεύονται στην ιστοσελίδα
της οικείας διαχειριστικής αρχής.
3. Ο ορισμός ενδιάμεσου φορέα διαχείρισης σε περιφερειακό
επιχειρησιακό πρόγραμμα προϋποθέτει τη
διατύπωση γνώμης από τον Γενικό Γραμματέα της οικείας
διοικητικής περιφέρειας.
4. (α) Ως ενδιάμεσος φορέας διαχείρισης δύναται να
οριστεί ειδική υπηρεσία που συστάθηκε δυνάμει του
ν. 2860/2000 ή δημόσια υπηρεσία ή νομικό πρόσωπο
δημοσίου δικαίου ή άλλο κρατικό νομικό πρόσωπο, το
οποίο ασκεί αρμοδιότητες διαχείρισης βάσει δικαιώματος
που του παρέχεται δυνάμει νομοθετικής ή κανονιστικής
ρυθμίσεως.
(β) Ως ενδιάμεσοι φορείς διαχείρισης πράξεων κρατικών
ενισχύσεων δύναται να οριστούν με βάση τις διατάξεις
του π.δ. 60/2007 (ΦΕΚ 64 Α΄) τα χρηματοπιστωτικά
ιδρύματα που εκδηλώνουν ενδιαφέρον μετά από σχετική
πρόσκληση του αρμόδιου Υπουργού.
(γ) Σε κάθε άλλη περίπτωση ως ενδιάμεσος φορέας
διαχείρισης δύναται να επιλεγεί νομικό πρόσωπο ιδιωτικού
δικαίου μη κερδοσκοπικού χαρακτήρα ή αναπτυξιακή
ανώνυμη εταιρεία ΟΤΑ, μετά από διαγωνιστική διαδικασία
και ο οποίος, μεταξύ άλλων, πρέπει να πληροί και
τις παρακάτω προϋποθέσεις: α) να έχει φερεγγυότητα
και να παρέχει εγγυήσεις όσον αφορά την ικανότητά
του για τη διοικητική και οικονομική διαχείριση του έργου
που θα του ανατεθεί, β) να διαθέτει εμπειρία στον
τομέα που αφορά το αντικείμενο του προγράμματος
ή τμήματός του. Στην περίπτωση που ο ενδιάμεσος
φορέας επιλέγεται μετά από διαγωνιστική διαδικασία
απαιτείται σύναψη σύμβασης ανάθεσης. Η σύμβαση ανάθεσης
υπογράφεται μεταξύ της οικείας διαχειριστικής
αρχής και του ενδιάμεσου φορέα διαχείρισης.
5. Στην περίπτωση που ο ενδιάμεσος φορέας διαχείρισης
είναι και δικαιούχος πράξεων των οποίων η
διαχείριση του έχει ανατεθεί, οι ρυθμίσεις για τις επαληθεύσεις
που αναφέρονται στο άρθρο 8 θα πρέπει
να διασφαλίζουν επαρκή διάκριση αρμοδιοτήτων στο
εσωτερικό του.
6. Ο ενδιάμεσος φορέας διαχείρισης συνολικής επιχορήγησης,
κατά την έννοια των άρθρων 42 και 43 του
Κανονισμού, παρέχει εγγυήσεις για τη φερεγγυότητα
και ικανότητά του στο σχετικό πεδίο, καθώς επίσης
όσον αφορά τη διοικητική και την οικονομική διαχείριση.
Ο φορέας αυτός κατά κανόνα, εδρεύει ή εκπροσωπείται
στην ή στις περιφέρειες που καλύπτονται από το επιχειρησιακό
πρόγραμμα κατά τη στιγμή του ορισμού του.
7. Η διαχειριστική αρχή του επιχειρησιακού προγράμματος
συντονίζει και εποπτεύει την άσκηση των αρμοδιοτήτων
των ενδιάμεσων φορέων και έχει την τελική
ευθύνη έναντι της Επιτροπής.
8. Οι ρυθμίσεις του παρόντος νόμου για τη διαχειριστική
αρχή εφαρμόζονται αναλόγως και στους ενδιάμεσους
φορείς διαχείρισης.

Άρθρο 5
Ειδικές Υπηρεσίες
1. Από τις κάτωθι ειδικές υπηρεσίες οι οποίες συστάθηκαν
δυνάμει του ν. 2860/2000 στο οικείο Υπουργείο,
ασκούνται οι ακόλουθες αρμοδιότητες για τα επιχειρησιακά
προγράμματα του ΕΣΠΑ:
(α) Η διαχείριση του επιχειρησιακού προγράμματος
«Ενίσχυση της Προσπελασιμότητας» ασκείται από την
ειδική υπηρεσία διαχείρισης του επιχειρησιακού προγράμματος
«Οδικοί Άξονες, Λιμένες, Αστική Ανάπτυξη»
του ΚΠΣ 2000−2006, η οποία μετονομάζεται σε ειδική
υπηρεσία διαχείρισης του επιχειρησιακού προγράμματος
«Ενίσχυση της Προσπελασιμότητας». Η ίδια ειδική
υπηρεσία ασκεί και καθήκοντα ενδιάμεσου φορέα διαχείρισης
κατά τα οριζόμενα στο άρθρο 4, για πράξεις
συγκοινωνιακών υποδομών αρμοδιότητας Υπουργείου
Περιβάλλοντος, Χωροταξίας και Δημόσιων Έργων, οι
οποίες περιλαμβάνονται σε περιφερειακά επιχειρησιακά
προγράμματα και αφορούν περιφέρειες μεταβατικής
στήριξης. Η ίδια ειδική υπηρεσία αναλαμβάνει την ευθύνη
της διαχείρισης των έργων μεταφορών του Ταμείου
Συνοχής και των έργων αρμοδιότητας του Υπουργείου
Περιβάλλοντος, Χωροταξίας και Δημόσιων Έργων που
εντάσσονται στους Κανονισμούς χρηματοδότησης των
διευρωπαϊκών δικτύων.
(β) Η διαχείριση του επιχειρησιακού προγράμματος
«Ανταγωνιστικότητα και Επιχειρηματικότητα» ασκείται
από την ειδική υπηρεσία διαχείρισης του επιχειρησιακού
προγράμματος «Ανταγωνιστικότητα» του ΚΠΣ 20002006,
η οποία μετονομάζεται σε ειδική υπηρεσία διαχείρισης
του επιχειρησιακού προγράμματος «Ανταγωνιστικότητα
και Επιχειρηματικότητα». Η ίδια ειδική υπηρεσία
ασκεί και καθήκοντα ενδιάμεσου φορέα διαχείρισης
κατά τα οριζόμενα στο άρθρο 4, για τις πράξεις ανταγωνιστικότητας
και επιχειρηματικότητας αρμοδιότητας
Υπουργείου Ανάπτυξης, οι οποίες περιλαμβάνονται σε
περιφερειακά επιχειρησιακά προγράμματα και αφορούν
περιφέρειες μεταβατικής στήριξης.
(γ) Η διαχείριση του επιχειρησιακού προγράμματος
«Ψηφιακή Σύγκλιση» ασκείται από την ειδική υπηρεσία
διαχείρισης του επιχειρησιακού προγράμματος «Κοινωνία
της Πληροφορίας» του ΚΠΣ 2000−2006, η οποία
μετονομάζεται σε ειδική υπηρεσία διαχείρισης του
επιχειρησιακού προγράμματος «Ψηφιακή Σύγκλιση». Η
ίδια ειδική υπηρεσία ασκεί και καθήκοντα ενδιάμεσου
φορέα διαχείρισης κατά τα οριζόμενα στο άρθρο 4,
για πράξεις ψηφιακής σύγκλισης εθνικής εμβέλειας, οι
οποίες περιλαμβάνονται σε περιφερειακά επιχειρησιακά
προγράμματα και αφορούν περιφέρειες μεταβατικής
στήριξης.
(δ) Η διαχείριση του επιχειρησιακού προγράμματος
«Περιβάλλον−Αειφόρος Ανάπτυξη» ασκείται από την
ειδική υπηρεσία διαχείρισης του επιχειρησιακού προγράμματος
«Περιβάλλον» του ΚΠΣ 2000−2006, η οποία
μετονομάζεται σε ειδική υπηρεσία διαχείρισης του
επιχειρησιακού προγράμματος «Περιβάλλον−Αειφόρος
Ανάπτυξη». Η ίδια ειδική υπηρεσία αναλαμβάνει την ευθύνη
της διαχείρισης των έργων περιβάλλοντος του
Ταμείου Συνοχής.
(ε) Η διαχείριση του επιχειρησιακού προγράμματος
«Ανάπτυξη Ανθρώπινου Δυναμικού» ασκείται από την
ειδική υπηρεσία διαχείρισης του επιχειρησιακού προγράμματος
«Απασχόληση και Επαγγελματική Κατάρτιση»
του ΚΠΣ 2000−2006, η οποία μετονομάζεται σε
ειδική υπηρεσία διαχείρισης του επιχειρησιακού προγράμματος
«Ανάπτυξη Ανθρώπινου Δυναμικού».
(στ) Η διαχείριση του επιχειρησιακού προγράμματος
«Εκπαίδευση και Δια Βίου Μάθηση» ασκείται από την
ειδική υπηρεσία διαχείρισης του επιχειρησιακού προγράμματος
«Εκπαίδευση και Αρχική Επαγγελματική
Κατάρτιση» του ΚΠΣ 2000−2006, η οποία μετονομάζεται
σε ειδική υπηρεσία διαχείρισης του επιχειρησιακού
προγράμματος «Εκπαίδευση και Δια Βίου Μάθηση». Η
ίδια ειδική υπηρεσία ασκεί και καθήκοντα στρατηγικού
σχεδιασμού και συντονισμού της εφαρμογής των
πράξεων του τομέα παιδείας των επιχειρησιακών προγραμμάτων
του ΕΣΠΑ.
(ζ) Η διαχείριση των επιχειρησιακών προγραμμάτων
που εντάσσονται στο στόχο «Ευρωπαϊκή Εδαφική Συνεργασία»
ασκείται από την ειδική υπηρεσία διαχείρισης
προγραμμάτων της κοινοτικής πρωτοβουλίας «Ιnterreg»
του ΚΠΣ 2000−2006, η οποία μετονομάζεται σε ειδική
υπηρεσία διαχείρισης των επιχειρησιακών προγραμμάτων
του στόχου «Ευρωπαϊκή Εδαφική Συνεργασία».
2. Για τις κάτωθι ειδικές υπηρεσίες, οι οποίες συστάθηκαν
δυνάμει του ν. 2860/2000 στα οικεία Υπουργεία,
ρυθμίζονται επιπροσθέτως των αρμοδιοτήτων που
ασκούν, τα ακόλουθα:
(α) Η ειδική υπηρεσία διαχείρισης του επιχειρησιακού
προγράμματος «Σιδηρόδρομοι−Αεροδρόμια−Αστικές
Συγκοινωνίες» του ΚΠΣ 2000−2006, η οποία συστάθηκε
στο Υπουργείο Μεταφορών και Επικοινωνιών και υπάγεται
στον Γενικό Γραμματέα του Υπουργείου Μεταφορών
και Επικοινωνιών, μετονομάζεται σε Ενδιάμεση
Διαχειριστική Αρχή Μεταφορών και αναλαμβάνει αρμοδιότητες
διαχείρισης σύμφωνα με το άρθρο 2 παρ.
6 του Κανονισμού επιπροσθέτως των αρμοδιοτήτων
που προβλέπονται στο ν. 2860/2000. Η ανωτέρω ειδική
υπηρεσία αναλαμβάνει στο πλαίσιο του επιχειρησιακού
προγράμματος «Ενίσχυση της Προσπελασιμότητας» για
τους άξονες προτεραιότητας και για τις κατηγορίες
πράξεων αρμοδιότητας του Υπουργείου Μεταφορών
και Επικοινωνιών, με την επιφύλαξη του άρθρου 4, τις
ακόλουθες αρμοδιότητες:
(i) επιλέγει τις προς χρηματοδότηση πράξεις σύμφωνα
με τα κριτήρια που εφαρμόζονται στο επιχειρησιακό
πρόγραμμα,
(ii) μεριμνά για την έκδοση των αντίστοιχων αποφάσεων
ένταξης πράξεων ή ανάκλησης αυτών, που εκδίδονται
από τον Γενικό Γραμματέα του Υπουργείου
Μεταφορών και Επικοινωνιών,
(iii) διασφαλίζει τη συμμόρφωση των συγχρηματοδοτούμενων
πράξεων με τους ισχύοντες κοινοτικούς και
εθνικούς κανόνες, καθ’ όλη την περίοδο υλοποίησής
τους,
(iv) διενεργεί επαληθεύσεις κατά τα οριζόμενα στο
άρθρο 8,
(v) διασφαλίζει τη συλλογή και καταχώριση στο ΟΠΣ
των δεδομένων προγραμματισμού και υλοποίησης που
απαιτούνται για τη χρηματοοικονομική διαχείριση, την
παρακολούθηση, τις επαληθεύσεις, τους ελέγχους και
την αξιολόγηση, καθώς και των λογιστικών εγγράφων
για κάθε πράξη στο πλαίσιο του επιχειρησιακού προγράμματος.
Είναι υπεύθυνη για την ακρίβεια, την ποιότητα
και πληρότητα των στοιχείων που καταχωρούνται
στο ΟΠΣ,
(vi) συνεργάζεται με την ειδική υπηρεσία διαχείρισης
του επιχειρησιακού προγράμματος «Ενίσχυση της Προσπελασιμότητας»
για την οργάνωση και παρακολούθηση
της αξιολόγησης του επιχειρησιακού προγράμματος
και λαμβάνει τα κατάλληλα μέτρα για την αξιοποίηση
των συμπερασμάτων της,
(vii) διασφαλίζει ότι οι δικαιούχοι και οι άλλοι φορείς
που εμπλέκονται στην υλοποίηση πράξεων τηρούν είτε
χωριστό λογιστικό σύστημα είτε επαρκή λογιστική κωδικοποίηση
για όλες τις συναλλαγές που έχουν σχέση
με την πράξη, με την επιφύλαξη των εθνικών λογιστικών
κανόνων,
(viii) καθορίζει διαδικασίες για τη διασφάλιση της τήρησης
όλων των εγγράφων σχετικά με τις δαπάνες
και τους ελέγχους που απαιτούνται για τη διασφάλιση
επαρκούς διαδρομής ελέγχου σύμφωνα με τις απαιτήσεις
του άρθρου 90 του Κανονισμού,
(ix) παρέχει στην αρχή πιστοποίησης όλες τις αναγκαίες
πληροφορίες σχετικά με τις διαδικασίες και
τις επαληθεύσεις που πραγματοποιούνται σε σχέση
με κάθε δαπάνη των πράξεων που διαχειρίζεται, για
σκοπούς πιστοποίησης,
(x) παρακολουθεί, μετά την αναγκαία εξειδίκευσή τους,
την πορεία εφαρμογής των αξόνων προτεραιότητας και
των κατηγοριών πράξεων αρμοδιότητας του Υπουργείου
Μεταφορών και Επικοινωνιών και συνεργάζεται με
την ειδική υπηρεσία διαχείρισης του επιχειρησιακού
προγράμματος «Ενίσχυση της Προσπελασιμότητας» για
την υποβολή προτάσεων αναθεώρησης. Σε συμφωνία
με την ανωτέρω υπηρεσία, είναι αρμόδια για την τελική
διαμόρφωση των σχετικών προτάσεων, όσον αφορά
στους εν λόγω άξονες προτεραιότητας και κατηγορίες
πράξεων,
(xi) συνεργάζεται με την ειδική υπηρεσία διαχείρισης
του επιχειρησιακού προγράμματος «Ενίσχυση της
Προσπελασιμότητας» για την υποβολή των αναγκαίων
αναφορών για τη σύνταξη των ετήσιων και τελικών
εκθέσεων του προγράμματος,
(xii) διασφαλίζει τη συμμόρφωση προς τις απαιτήσεις
ενημέρωσης και δημοσιότητας που ορίζονται στο άρθρο
69 του Κανονισμού,
(xiii) υποβάλλει στην Επιτροπή τις απαιτούμενες για
τα μεγάλα έργα πληροφορίες με βάση το άρθρο 40
του Κανονισμού,
(xiv) παρέχει στους δυνητικούς δικαιούχους σαφείς και
λεπτομερείς πληροφορίες τουλάχιστον σχετικά με:
(α) τους όρους επιλεξιμότητας τους οποίους πρέπει να
πληρούν προκειμένου να ενταχθούν για χρηματοδότηση
στο πλαίσιο του επιχειρησιακού προγράμματος·
(β) τις διαδικασίες για την εξέταση των αιτήσεων χρηματοδότησης
και των σχετικών χρονικών περιόδων·
(γ) τα κριτήρια για την ένταξη των προς χρηματοδότηση
πράξεων·
(δ) τους αρμόδιους, οι οποίοι μπορούν να παρέχουν
πληροφορίες σχετικά με το επιχειρησιακό πρόγραμμα·
(ε) επιπροσθέτως, η ειδική υπηρεσία ενημερώνει τους
δυνητικούς δικαιούχους ότι ο τίτλος των πράξεων, οι
δικαιούχοι και το ποσό της δημόσιας χρηματοδότησης
που χορηγείται θα αποτελέσει αντικείμενο δημοσιοποίησης,
(xv) εξετάζει τη διαχειριστική επάρκεια των δικαιούχων,
σύμφωνα με το άρθρο 22, πριν ληφθεί η απόφαση
ένταξης των πράξεων στο επιχειρησιακό πρόγραμμα,
(xvi) προβαίνει σε εξέταση των σταδίων εξέλιξης δημοσίων
συμβάσεων και ιδίως κατά τη διαδικασία διακήρυξης,
ανάθεσης και τροποποίησης σύμβασης. Η ειδική
υπηρεσία εκφράζει τη σύμφωνη γνώμη της εντός δεκαπέντε
(15) ημερών από τη λήψη των σχετικών στοιχείων
ή εντός είκοσι (20) ημερών σε περιπτώσεις συμβάσεων
άνω των είκοσι πέντε εκατομμυρίων ευρώ. Η σύμφωνη
γνώμη της ειδικής υπηρεσίας αποτελεί όρο για τη
χρηματοδότηση της πράξης σύμφωνα με τα οριζόμενα
στο άρθρο 21,
(xvii) συνεργάζεται με την ειδική υπηρεσία διαχείρισης
του επιχειρησιακού προγράμματος «Ενίσχυση της
Προσπελασιμότητας», την εθνική αρχή συντονισμού και
την Επιτροπή και παρέχει σε αυτές κάθε πληροφορία
που ζητείται,
(xviii) υποστηρίζει την αποστολή και τις εργασίες της
επιτροπής παρακολούθησης και παρέχει σε αυτή τα
απαιτούμενα έγγραφα και πληροφορίες, τα οποία καθιστούν
δυνατή την παρακολούθηση της ποιότητας υλοποίησης
του επιχειρησιακού προγράμματος σε σχέση
με τους στόχους του,
(xix) προβαίνει στην ακύρωση μέρους ή του συνόλου
της κοινοτικής συνεισφοράς της πράξης η οποία επιβάλλεται
βάσει πορίσματος επαλήθευσης ή πορίσματος
ελέγχου,
(xx) εισηγείται στον Υπουργό Μεταφορών και Επικοινωνιών
για την έκδοση απόφασης ανάκτησης αχρεωστήτως
καταβληθέντων ποσών τα οποία διαπιστώνονται
βάσει των επαληθεύσεων που διενεργεί.
Η ανωτέρω ειδική υπηρεσία ασκεί επίσης καθήκοντα
ενδιάμεσου φορέα διαχείρισης κατά τα οριζόμενα στο
άρθρο 4 και για τις κατηγορίες πράξεων αρμοδιότητας
του Υπουργείου Μεταφορών και Επικοινωνιών, οι
οποίες περιλαμβάνονται σε περιφερειακά επιχειρησιακά
προγράμματα και αφορούν περιφέρειες μεταβατικής
στήριξης.
Η ανωτέρω ειδική υπηρεσία αναλαμβάνει επίσης αρμοδιότητες
στρατηγικού σχεδιασμού και συντονισμού
της εφαρμογής των πράξεων αρμοδιότητας Υπουργείου
Μεταφορών και Επικοινωνιών, καθώς και καθήκοντα
διαχείρισης του εθνικού αναπτυξιακού προγράμματος
του ίδιου Υπουργείου.
(β) Η ειδική υπηρεσία διαχείρισης του επιχειρησιακού
προγράμματος «Υγεία−Πρόνοια» του ΚΠΣ 2000−2006,
η οποία συστάθηκε στο Υπουργείο Υγείας και Κοινωνικής
Αλληλεγγύης, ασκεί καθήκοντα στρατηγικού
σχεδιασμού και συντονισμού της εφαρμογής των πράξεων
του τομέα υγείας−πρόνοιας των επιχειρησιακών
προγραμμάτων του ΕΣΠΑ και καθήκοντα ενδιάμεσου
φορέα διαχείρισης κατά τα οριζόμενα στο άρθρο 4
στο επιχειρησιακό πρόγραμμα «Ανάπτυξη Ανθρώπινου
Δυναμικού».
(γ) Η ειδική υπηρεσία διαχείρισης του επιχειρησιακού
προγράμματος «Πολιτισμός» του ΚΠΣ 2000−2006 ασκεί
αρμοδιότητες στρατηγικού σχεδιασμού, επιχειρησιακού
προγραμματισμού και συντονισμού της εφαρμογής των
πράξεων στον τομέα πολιτισμού των επιχειρησιακών
προγραμμάτων του ΕΣΠΑ, καθώς και αρμοδιότητες διαχείρισης
του εθνικού αναπτυξιακού προγράμματος του
Υπουργείου Πολιτισμού.
(δ) Η ειδική υπηρεσία συντονισμού και παρακολούθησης
δράσεων ΕΚΤ του ΚΠΣ 2000−2006 ασκεί αρμοδιότητες
και για την προγραμματική περίοδο 2007−2013.
Ειδικότερα ασκεί καθήκοντα σχεδιασμού στον τομέα
των ανθρωπίνων πόρων, συντονισμού και παρακολούθησης
δράσεων που συγχρηματοτοδούνται από το ΕΚΤ.
(ε) Η ειδική υπηρεσία διαχείρισης του επιχειρησιακού
προγράμματος ΚΠ Equal του ΚΠΣ 2000−2006 ασκεί καθήκοντα
που αφορούν στην ενσωμάτωση των αρχών
της Κοινοτικής Πρωτοβουλίας Equal στα επιχειρησιακά
προγράμματα του ΕΚΤ της προγραμματικής περιόδου
2007−2013, καθώς επίσης και καθήκοντα ενδιαμέσου
φορέα διαχείρισης κατά τα οριζόμενα στο άρθρο 4,
στο επιχειρησιακό πρόγραμμα «Ανάπτυξη Ανθρώπινου
Δυναμικού».
(στ) Η ειδική υπηρεσία διαχείρισης του επιχειρησιακού
προγράμματος ΚΠ Urban του ΚΠΣ 2000−2006 καταργείται
μετά την έκδοση της κοινής υπουργικής απόφασης
οργάνωσης και προσδιορισμού αρμοδιοτήτων της ειδικής
υπηρεσίας της παραγράφου 1(δ) του παρόντος
άρθρου. Οι αρμοδιότητες της ειδικής υπηρεσίας διαχείρισης
του επιχειρησιακού προγράμματος ΚΠ Urban του
ΚΠΣ 2000−2006 αναλαμβάνονται από την ειδική υπηρεσία
της παραγράφου 1(δ) του παρόντος άρθρου. Οι
αποφάσεις απόσπασης ή μετακίνησης του προσωπικού
της ειδικής υπηρεσίας διαχείρισης του επιχειρησιακού
προγράμματος ΚΠ Urban λογίζονται μέχρι τη λήξη τους
ως απόσπαση ή μετακίνηση στην ειδική υπηρεσία της
παραγράφου 1(δ) και μπορούν να παραταθούν μία ή
περισσότερες φορές.
(ζ) Οι ειδικές υπηρεσίες εφαρμογής που λειτουργούν
στα Υπουργεία Εσωτερικών, Απασχόλησης και Κοινωνικής
Προστασίας και Εθνικής Παιδείας και Θρησκευμάτων
ασκούν αρμοδιότητες και για τα επιχειρησιακά
προγράμματα του ΕΣΠΑ. Η ειδική υπηρεσία εφαρμογής
του Υπουργείου Εσωτερικών ασκεί και καθήκοντα
στρατηγικού σχεδιασμού και συντονισμού των πράξεων
αρμοδιότητας του Υπουργείου, καθώς και καθήκοντα
ενδιάμεσου φορέα διαχείρισης κατά τα οριζόμενα στο
άρθρο 4, στο επιχειρησιακό πρόγραμμα «Διοικητική
Μεταρρύθμιση», εφαρμοζομένων κατά τα λοιπά των
διατάξεων της παραγράφου 3.
3. (α) Με κοινή απόφαση των Υπουργών Εσωτερικών,
Οικονομίας και Οικονομικών και του καθ’ ύλην αρμόδιου
Υπουργού αναδιαρθρώνονται ή συγχωνεύονται οι υφιστάμενες
ειδικές υπηρεσίες που συστάθηκαν δυνάμει
των νόμων 2860/2000, 2892/2001, 3027/2002, 3156/2003
προκειμένου να τους ανατεθούν επιπροσθέτως των
αρμοδιοτήτων που ασκούν και αρμοδιότητες συντονισμού
της εφαρμογής ή/και διαχείρισης ή/και εφαρμογής
των επιχειρησιακών προγραμμάτων του ΕΣΠΑ, του
προγράμματος Αγροτικής Ανάπτυξης, του επιχειρησιακού
προγράμματος Αλιείας, καθώς και αρμοδιότητες
διαχείρισης των εθνικών αναπτυξιακών προγραμμάτων.
Με όμοια απόφαση είναι δυνατή η κατάργηση υφιστάμενων
ειδικών υπηρεσιών που συστάθηκαν δυνάμει των
ανωτέρω νόμων.
(β) Με όμοια απόφαση δύναται να συνιστώνται στα
καθ’ ύλην αρμόδια Υπουργεία ειδικές υπηρεσίες για
τη διαχείριση ή/και το συντονισμό των πολιτικών ή/
και της εφαρμογής ή/και οριζόντιας υποστήριξης των
επιχειρησιακών προγραμμάτων του ΕΣΠΑ, του προγράμματος
Αγροτικής Ανάπτυξης, του επιχειρησιακού
προγράμματος Αλιείας και του Εθνικού Προγράμματος
Ανάπτυξης.
(γ) Στις αποφάσεις των περιπτώσεων (α) και (β) ή σε
όμοιες αποφάσεις στις περιπτώσεις των συνιστώμενων
με τον παρόντα νόμο ειδικών υπηρεσιών, προσδιορίζονται
η δομή, η οργάνωση και η εποπτεία των ανωτέρω
ειδικών υπηρεσιών που αναδιαρθρώνονται ή συνιστώνται
ή συγχωνεύονται, εξειδικεύονται οι αρμοδιότητές
τους, ο αριθμός και η σύνθεση του προσωπικού τους
κατά κατηγορία, καθώς και κάθε άλλο σχετικό θέμα. Οι
ειδικές υπηρεσίες οργανώνονται σε μονάδες και λογίζονται
για τη συγκρότηση της υπερκείμενης οργανικής
μονάδας, ως διευθύνσεις και τμήματα. Οι ειδικές υπηρεσίες
υπάγονται στον Γενικό ή Ειδικό Γραμματέα του
οικείου Υπουργείου ή Περιφέρειας. Με τις ίδιες κατά
τα ανωτέρω αποφάσεις μπορεί να ορίζεται ότι η ειδική
υπηρεσία συγκροτείται ως ενιαίος διοικητικός τομέας,
τον οποίο εποπτεύει μετακλητός Ειδικός Γραμματέας
με βαθμό δεύτερο της κατηγορίας ειδικών θέσεων. Για
τη στελέχωση των ειδικών υπηρεσιών εφαρμόζονται τα
προβλεπόμενα στο άρθρο 18.
4. Οι αρμοδιότητες της εθνικής αρχής συντονισμού,
όπως ορίζονται στο άρθρο 2 και στο άρθρο 6 παρ. 2,
ασκούνται από τις ειδικές υπηρεσίες του Υπουργείου
Οικονομίας και Οικονομικών, οι οποίες συστάθηκαν
δυνάμει του ν. 2860/2000 και από την ειδική υπηρεσία
της παραγράφου 6(β), για τις οποίες εφαρμόζονται οι
διατάξεις της παραγράφου 3.
5. (α) Στο Υπουργείο Εσωτερικών συνιστάται ειδική
υπηρεσία για τη διαχείριση του επιχειρησιακού προγράμματος
«Διοικητική Μεταρρύθμιση», η οποία εποπτεύεται
από μετακλητό Ειδικό Γραμματέα με βαθμό
δεύτερο της κατηγορίας ειδικών θέσεων, εφαρμοζομένων
κατά τα λοιπά των διατάξεων της παραγράφου 3. 
Η Ελληνική Εταιρεία Τοπικής Ανάπτυξης και Αυτοδιοίκησης
ασκεί καθήκοντα ενδιάμεσου φορέα διαχείρισης
κατά την έννοια του άρθρου 4, στο επιχειρησιακό
πρόγραμμα «Διοικητική Μεταρρύθμιση».
(β) Στο Υπουργείο Εσωτερικών, στη Γενική Γραμματεία
Ισότητας συνιστάται ειδική υπηρεσία εφαρμογής
επιχειρησιακών προγραμμάτων του ΚΠΣ 2000−2006, του
ΕΣΠΑ και λοιπών συγχρηματοδοτούμενων επιχειρησιακών
προγραμμάτων. Η ειδική αυτή υπηρεσία ασκεί καθήκοντα
δικαιούχου στα ανωτέρω συγχρηματοδοτούμενα
επιχειρησιακά προγράμματα και καθήκοντα ενδιάμεσου
φορέα διαχείρισης κατά την έννοια του άρθρου 4, στα
επιχειρησιακά προγράμματα «Διοικητική Μεταρρύθμιση»
και «Ανάπτυξη Ανθρώπινου Δυναμικού» του ΕΣΠΑ, για
πράξεις αρμοδιότητας της Γενικής Γραμματείας Ισότητας.
Η ίδια ειδική υπηρεσία είναι αρμόδια για το σχεδιασμό,
το συντονισμό, τη διαμόρφωση θέσεων και τη
διατύπωση εισηγήσεων για πολιτικές αναφορικά με τα
ανωτέρω προγράμματα, σε θέματα αρμοδιότητας της
Γενικής Γραμματείας Ισότητας, εφαρμοζομένων κατά
τα λοιπά των διατάξεων της παραγράφου 3.
(γ) Στο Υπουργείο Περιβάλλοντος, Χωροταξίας και
Δημόσιων Έργων συνιστάται ειδική υπηρεσία συντονισμού
περιβαλλοντικών δράσεων, για τη διασφάλιση
της συμβατότητας των συγχρηματοδοτούμενων και μη
παρεμβάσεων με τις προτεραιότητες της εθνικής και
κοινοτικής περιβαλλοντικής πολιτικής και με το θεσμικό
πλαίσιο στον τομέα του περιβάλλοντος, εφαρμοζομένων
κατά τα λοιπά των διατάξεων της παραγράφου 3.
6. (α) Στο Υπουργείο Οικονομίας και Οικονομικών, στη
Γενική Γραμματεία Επενδύσεων και Ανάπτυξης, Γενική
Διεύθυνση Αναπτυξιακού Προγραμματισμού, Περιφερειακής
Πολιτικής και Δημοσίων Επενδύσεων συνιστάται
ειδική υπηρεσία για τη διαχείριση του «Εθνικού Προγράμματος
Ανάπτυξης», με αντικείμενο το σχεδιασμό
και τη διαχείριση του «Εθνικού Προγράμματος Ανάπτυξης»
και το συντονισμό του προγραμματισμού, της διαχείρισης
και της εφαρμογής των εθνικών αναπτυξιακών
προγραμμάτων υπουργείων και περιφερειών, σύμφωνα
με την αρχή της χρηστής δημοσιονομικής διαχείρισης,
εφαρμοζομένων κατά τα λοιπά των διατάξεων της παραγράφου
7. (α) Η διαχείριση του προγράμματος «Αγροτική Ανάπτυξη
της Ελλάδας 2007−2013» που χρηματοδοτείται
από το Ευρωπαϊκό Γεωργικό Ταμείο Αγροτικής Ανάπτυξης
για την περίοδο 2007−2013 ασκείται από την ειδική
υπηρεσία διαχείρισης του επιχειρησιακού προγράμματος
«Αγροτική Ανάπτυξη − Ανασυγκρότηση της Υπαίθρου»
του ΚΠΣ 2000−2006, η οποία συστάθηκε δυνάμει
του ν. 2860/2000 και η οποία μετονομάζεται σε ειδική
υπηρεσία διαχείρισης του προγράμματος «Αγροτική
Ανάπτυξη της Ελλάδας 2007−2013».
(β) Η διαχείριση του επιχειρησιακού προγράμματος
«Αλιεία» 2007−2013 που χρηματοδοτείται από το Ευρωπαϊκό
Ταμείο Αλιείας για την περίοδο 2007−2013, ασκείται
από την ειδική υπηρεσία διαχείρισης του επιχειρησιακού
προγράμματος «Αλιεία» του ΚΠΣ 2000−2006, η
οποία συστάθηκε δυνάμει του ν. 2860/2000 και η οποία
μετονομάζεται σε ειδική υπηρεσία διαχείρισης του επιχειρησιακού
προγράμματος «Αλιείας».
(γ) Η ειδική υπηρεσία διαχείρισης του επιχειρησιακού
προγράμματος ΚΠ Leader +, η οποία συστάθηκε δυνάμει
του ν. 2860/2000, η ειδική υπηρεσία διαχείρισης του
προγράμματος: «Έγγραφο Προγραμματισμού Αγροτικής
Ανάπτυξης», η οποία συστάθηκε δυνάμει του ν. 2892/
2001, οι ειδικές υπηρεσίες «Εφαρμογής συγχρηματοδοτούμενων
ενεργειών από το ΕΓΤΠΕ−Π» και «Συντονισμού
και παρακολούθησης δράσεων του ΕΓΤΠΕ−Π», οι
οποίες συστάθηκαν δυνάμει του ν. 3156/2003, ασκούν
μέρος των καθηκόντων της διαχειριστικής αρχής του
ΠΑΑ σύμφωνα με την παράγραφο 2 του άρθρου 75 του
Κανονισμού (ΕΚ) 1698/2005.
(δ) Στο Υπουργείο Αγροτικής Ανάπτυξης και Τροφίμων
συνιστάται ειδική υπηρεσία δημόσιων έργων υποδομών
αγροτικής ανάπτυξης, με σκοπό την άσκηση μέρους των
καθηκόντων της διαχειριστικής αρχής του ΠΑΑ σύμφωνα
με την παράγραφο 2 του άρθρου 75 του Κανονισμού
(ΕΚ) 1698/2005, καθώς και την άσκηση αρμοδιοτήτων
του Υπουργείου Αγροτικής Ανάπτυξης και Τροφίμων
ως δικαιούχου αντίστοιχων μέτρων του προγράμματος
αγροτικής ανάπτυξης, εφαρμοζομένων κατά τα λοιπά
των διατάξεων της παραγράφου 3.
(ε) Στο Υπουργείο Αγροτικής Ανάπτυξης και Τροφίμων,
Διοικητικός Τομέας Κοινοτικών Πόρων και Υποδομών
συνιστάται ειδική υπηρεσία με την ονομασία «Ειδική
Υπηρεσία Εφαρμογής δράσεων Ε.Π. Αλιείας», η οποία
ασκεί καθήκοντα ενδιάμεσου φορέα διαχείρισης σύμφωνα
με το άρθρο 4, εφαρμοζομένων κατά τα λοιπά
των διατάξεων της παραγράφου 3.
(στ) Με κοινή απόφαση των Υπουργών Εσωτερικών,
Οικονομίας και Οικονομικών και Αγροτικής Ανάπτυξης
και Τροφίμων δύναται να συσταθούν περιφερειακά
γραφεία των ειδικών υπηρεσιών διαχείρισης και εφαρμογής
του ΠΑΑ. Με την ίδια απόφαση καθορίζονται η
οργάνωση, η λειτουργία, ο αριθμός και η σύνθεση του
προσωπικού, καθώς και κάθε άλλο σχετικό θέμα για τη
λειτουργία των περιφερειακών γραφείων.
8. Μέχρι τις 30 Νοεμβρίου εκάστου έτους, οι ειδικές
υπηρεσίες και η κεντρική υπηρεσία της ΜΟΔ ΑΕ υποβάλλουν
στον εποπτεύοντα γενικό ή ειδικό γραμματέα,
ετήσιο προγραμματισμό των ενεργειών τους για το επόμενο
έτος με ποσοτικούς και ποιοτικούς στόχους. Ο
προϊστάμενος της ειδικής υπηρεσίας υποβάλλει στον
εποπτεύοντα γενικό ή ειδικό γραμματέα περιοδική έκθεση
για τα επιτευχθέντα αποτελέσματα σε σχέση με
τους ετήσιους στόχους. Με απόφαση της διάσκεψης
των προέδρων των επιτροπών παρακολούθησης του
άρθρου 11 και μετά από εισήγηση της εθνικής αρχής
συντονισμού υιοθετείται ετήσιος στρατηγικός προγραμματισμός
με τον οποίο προσδιορίζονται οι ειδικότεροι
στόχοι και εξειδικεύεται το περιεχόμενο του ετήσιου
προγράμματος ενεργειών των ειδικών υπηρεσιών. Η
εθνική αρχή συντονισμού συνθέτει τα ετήσια προγράμματα
των ειδικών υπηρεσιών και παρουσιάζει τα αποτελέσματά
τους στην ετήσια διάσκεψη των προέδρων
των επιτροπών παρακολούθησης.
9. (α) Με απόφαση του Υπουργού Οικονομίας και Οικονομικών,
το προσωπικό του Υπουργείου Οικονομίας
και Οικονομικών που υπηρετεί στις εποπτευόμενες από
αυτό ειδικές υπηρεσίες και υπηρεσίες που ασκούν καθήκοντα
ενδιαμέσου φορέα διαχείρισης σύμφωνα με το
άρθρο 4, δύναται να μετακινείται στην ίδια ή σε άλλη
υπηρεσία του Υπουργείου Οικονομίας και Οικονομικών,
εφόσον έχει παρέλθει πενταετία στο ίδιο αντικείμενο,
κατά παρέκκλιση των κειμένων διατάξεων.
(β) Με κοινή απόφαση των Υπουργών Εσωτερικών και
Οικονομίας και Οικονομικών, δύνανται να καταργούνται
ή να αναδιαρθρώνονται οργανικές μονάδες της
Γενικής Διεύθυνσης Αναπτυξιακού Προγραμματισμού,
Περιφερειακής Πολιτικής και Δημοσίων Επενδύσεων του
Υπουργείου Οικονομίας και Οικονομικών, να μεταφέρονται
από αυτήν σε άλλη υπηρεσία του ίδιου Υπουργείου
οργανικές μονάδες ή αρμοδιότητές τους και να μεταφέρονται
σε αυτήν οργανικές μονάδες ή αρμοδιότητες
από άλλη υπηρεσία του ίδιου Υπουργείου.
10. Με κοινή απόφαση των Υπουργών Εσωτερικών,
Οικονομίας και Οικονομικών, Ανάπτυξης, Περιβάλλοντος,
Χωροταξίας και Δημόσιων Έργων, Απασχόλησης
και Κοινωνικής Προστασίας και Αγροτικής Ανάπτυξης
και Τροφίμων εγκρίνεται κανονισμός λειτουργίας των
ειδικών υπηρεσιών του παρόντος νόμου, ο οποίος καταρτίζεται
με μέριμνα της ΜΟΔ Α.Ε. προκειμένου μέχρι
την 31.12.2008 οι ειδικές υπηρεσίες να πιστοποιηθούν
κατά ISO 9001:2000.
11. Με την απόφαση της παραγράφου 10 ή όμοια απόφαση
δύναται με μέριμνα της ΜΟΔ Α.Ε. να προσδιορίζεται
η ανάπτυξη συστήματος ηλεκτρονικής επικοινωνίας,
με στόχο την υποστήριξη της επικοινωνίας των ειδικών
υπηρεσιών του παρόντος νόμου και τη διεκπεραίωση
των αντίστοιχων διαδικασιών και ηλεκτρονικά. Με την
ίδια απόφαση δύναται να αναπτύσσονται με μέριμνα
της ΜΟΔ Α.Ε. θεματικές δικτυώσεις μεταξύ των ειδικών
υπηρεσιών με στόχο τη διερεύνηση και διάχυση καλών
πρακτικών και προτάσεων απλούστευσης και μείωσης
της γραφειοκρατίας.
12. (α) Οι δαπάνες που προκαλούνται σε βάρος του
Δημοσίου από τη σύσταση και λειτουργία των Ειδικών
Υπηρεσιών του ν. 2860/2000 και του ν. 3614/2007 ή κατ’
εξουσιοδότησή τους, καλύπτονται από τον Προϋπολογισμό
Δημοσίων Επενδύσεων (ΚΑΕ 8000) από της
δημοσιεύσεώς τους, εξαιρουμένων των πάσης φύσεως
αποδοχών των υπαλλήλων τους, που υπάγονται στις
διατάξεις του ν. 3528/2007 (ΦΕΚ 26 Α΄/9.2.2007), οι οποίες
καλύπτονται από τους οικείους ΚΑΕ του Τακτικού
Προϋπολογισμού. Ειδικά για τις δαπάνες που είναι καταβλητέες
το έτος 2009, μεταφέρονται οι απαραίτητες
πιστώσεις από τον Προϋπολογισμό των Δημοσίων
Επενδύσεων στον Τακτικό Προϋπολογισμό.
(β) Η ανωτέρω διάταξη καλύπτει την υποχρέωση της
παραγράφου 2 του άρθρου 90 του Κώδικα Νομοθεσίας
για την Κυβέρνηση και τα Κυβερνητικά Όργανα
που κυρώθηκε από το άρθρο πρώτο του π.δ. 63/2005
(ΦΕΚ 98 A΄/ 22.4.2005), όπως κάθε φορά ισχύει, για τις
εκδοθείσες υπουργικές αποφάσεις σύστασης των Ειδικών
Υπηρεσιών, που εμπίπτουν στις διατάξεις του ν.
2860/2000 και του ν. 3614/2007.

Άρθρο 6
Διαχείριση Περιφερειακών Επιχειρησιακών
Προγραμμάτων
1. Οι ειδικές υπηρεσίες διαχείρισης των «Περιφερειακών
Επιχειρησιακών Προγραμμάτων» του ΚΠΣ 2000−2006,
οι οποίες συστάθηκαν δυνάμει του ν. 2860/2000 σε κάθε
περιφέρεια, μετονομάζονται σε Ενδιάμεσες Διαχειριστικές
Αρχές και αναλαμβάνουν αρμοδιότητες διαχείρισης
σύμφωνα με το άρθρο 2 παράγραφος 6 του Κανονισμού
επιπροσθέτως των αρμοδιοτήτων που προβλέπονται
στο ν. 2860/2000. Κάθε ειδική υπηρεσία αναλαμβάνει
στο πλαίσιο του οικείου Περιφερειακού Επιχειρησιακού
Προγράμματος, για τους άξονες προτεραιότητας της
αντίστοιχης διοικητικής περιφέρειας, με την επιφύλαξη
του άρθρου 4, τις ακόλουθες αρμοδιότητες:
(α) επιλέγει τις προς χρηματοδότηση πράξεις σύμφωνα
με τα κριτήρια που εφαρμόζονται στο επιχειρησιακό
πρόγραμμα,
(β) εκδίδει τις αντίστοιχες αποφάσεις ένταξης πράξεων
ή ανάκλησης αυτών,
(γ) διασφαλίζει τη συμμόρφωση των συγχρηματοδοτούμενων
πράξεων με τους ισχύοντες κοινοτικούς και
εθνικούς κανόνες, καθ’ όλη την περίοδο υλοποίησής
τους,
(δ) διενεργεί επαληθεύσεις κατά τα οριζόμενα στο
άρθρο 8,
(ε) διασφαλίζει τη συλλογή και καταχώρηση στο ΟΠΣ
των δεδομένων προγραμματισμού και υλοποίησης που
απαιτούνται για τη χρηματοοικονομική διαχείριση, την
παρακολούθηση, τις επαληθεύσεις, τους ελέγχους και
την αξιολόγηση, καθώς και των λογιστικών εγγραφών
για κάθε πράξη στο πλαίσιο του επιχειρησιακού προγράμματος.
Είναι υπεύθυνη για την ακρίβεια, την ποιότητα
και πληρότητα των στοιχείων που καταχωρούνται
στο ΟΠΣ,
(στ) συνεργάζεται με την εθνική αρχή συντονισμού
για την αξιολόγηση του περιφερειακού επιχειρησιακού
προγράμματος και λαμβάνει τα κατάλληλα μέτρα για
την αξιοποίηση των συμπερασμάτων της,
(ζ) διασφαλίζει ότι οι δικαιούχοι και οι άλλοι φορείς
που εμπλέκονται στην υλοποίηση πράξεων τηρούν είτε
χωριστό λογιστικό σύστημα είτε επαρκή λογιστική κωδικοποίηση
για όλες τις συναλλαγές που έχουν σχέση
με την πράξη με την επιφύλαξη των εθνικών λογιστικών
κανόνων,
(η) καθορίζει διαδικασίες για τη διασφάλιση της τήρησης
όλων των εγγράφων σχετικά με τις δαπάνες και
τους ελέγχους κατά τα οριζόμενα στο άρθρο 90 του
Κανονισμού,
(θ) παρέχει στην αρχή πιστοποίησης όλες τις αναγκαίες
πληροφορίες σχετικά με τις διαδικασίες και
τις επαληθεύσεις που πραγματοποιούνται σε σχέση
με κάθε δαπάνη των πράξεων που διαχειρίζεται, για
σκοπούς πιστοποίησης,
(ι) παρακολουθεί την πορεία εφαρμογής των αξόνων
προτεραιότητας της αντίστοιχης περιφέρειας μετά την
αναγκαία εξειδίκευσή τους, συνεργάζεται με την ειδική
υπηρεσία συντονισμού της διαχείρισης των επιχειρησιακών
προγραμμάτων για την υποβολή προτάσεων
αναθεώρησης,
(ια) συνεργάζεται με την εθνική αρχή συντονισμού για
την υποβολή των αναγκαίων αναφορών για τη σύνταξη
των ετήσιων και τελικών εκθέσεων του προγράμματος,
(ιβ) διασφαλίζει τη συμμόρφωση προς τις απαιτήσεις
ενημέρωσης και δημοσιότητας που ορίζονται στο άρθρο
69 του Κανονισμού,
(ιγ) υποβάλλει στην Επιτροπή τις απαιτούμενες για
τα μεγάλα έργα πληροφορίες με βάση το άρθρο 40
του Κανονισμού,
(ιδ) παρέχει στους δυνητικούς δικαιούχους σαφείς και
λεπτομερείς πληροφορίες τουλάχιστον σχετικά με:
(i) τους όρους επιλεξιμότητας τους οποίους πρέπει να
πληρούν προκειμένου να ενταχθούν για χρηματοδότηση
στο πλαίσιο επιχειρησιακού προγράμματος·
(ii) τις διαδικασίες για την εξέταση των αιτήσεων χρηματοδότησης
και των σχετικών χρονικών περιόδων·
(iii) τα κριτήρια για την ένταξη των προς χρηματοδότηση
πράξεων·
(iv) τους αρμοδίους σε περιφερειακό ή τοπικό επίπεδο,
οι οποίοι μπορούν να παρέχουν πληροφορίες σχετικά
με τα επιχειρησιακά προγράμματα.
Επιπροσθέτως, η ειδική υπηρεσία ενημερώνει τους
δυνητικούς δικαιούχους ότι ο τίτλος των πράξεων, οι
δικαιούχοι και το ποσό της δημόσιας χρηματοδότησης
που χορηγείται θα αποτελέσει αντικείμενο δημοσιοποίησης,
(ιε) εξετάζει τη διαχειριστική επάρκεια των δικαιούχων,
σύμφωνα με τα οριζόμενα στο άρθρο 22, πριν την
έκδοση της απόφασης ένταξης της πράξης στο επιχειρησιακό
πρόγραμμα,
(ιστ) προβαίνει σε εξέταση των σταδίων εξέλιξης
δημοσίων συμβάσεων και ιδίως κατά τη διαδικασία διακήρυξης,
ανάθεσης και τροποποίησης σύμβασης. Η
ειδική υπηρεσία εκφράζει τη γνώμη εντός δεκαπέντε (15)
ημερών από τη λήψη των σχετικών στοιχείων ή εντός
είκοσι (20) ημερών σε περιπτώσεις συμβάσεων άνω των
είκοσι πέντε εκατομμυρίων ευρώ. Η σύμφωνη γνώμη της
ειδικής υπηρεσίας αποτελεί όρο για τη χρηματοδότηση
της πράξης σύμφωνα με τα οριζόμενα στο άρθρο 21,
(ιζ) συνεργάζεται με την εθνική αρχή συντονισμού,
και παρέχει σε αυτή κάθε πληροφορία που ζητείται.
Σε συμφωνία με την εθνική αρχή συντονισμού παρέχει
στην Επιτροπή πληροφορίες που ζητούνται,
(ιη) υποστηρίζει την αποστολή και τις εργασίες της
επιτροπής παρακολούθησης και παρέχει σε αυτή τα
απαιτούμενα έγγραφα και πληροφορίες, τα οποία καθιστούν
δυνατή την παρακολούθηση της ποιότητας υλοποίησης
του επιχειρησιακού προγράμματος σε σχέση
με τους στόχους του,
(ιθ) προβαίνει στην ακύρωση μέρους ή του συνόλου
της κοινοτικής συνεισφοράς της πράξης η οποία επιβάλλεται
βάσει πορίσματος επαλήθευσης ή πορίσματος
ελέγχου,
(κ) εισηγείται, μέσω της εθνικής αρχής συντονισμού,
στον αρμόδιο Υπουργό για την έκδοση απόφασης
ανάκτησης αχρεωστήτως καταβληθέντων ποσών τα
οποία διαπιστώνονται βάσει των επαληθεύσεων που
διενεργεί.
2. Η εθνική αρχή συντονισμού ασκεί σύμφωνα με το
άρθρο 59 παρ. 1 στοιχείο (α) του Κανονισμού τις ακόλουθες
αρμοδιότητες:
(α) συντονίζει και εποπτεύει την άσκηση των αρμοδιοτήτων
των ειδικών υπηρεσιών της παραγράφου 1
σύμφωνα με τις απαιτήσεις του συστήματος διαχείρισης
και ελέγχου και έχει την τελική ευθύνη έναντι της
Επιτροπής για τα αντίστοιχα προγράμματα,
(β) οργανώνει τις αξιολογήσεις των περιφερειακών
επιχειρησιακών προγραμμάτων και συνεργάζεται με τις
ειδικές υπηρεσίες της παραγράφου 1 για την αξιοποίηση
των συμπερασμάτων τους,
(γ) διασφαλίζει ότι η αρχή πιστοποίησης λαμβάνει τις
αναγκαίες πληροφορίες σχετικά με τις διαδικασίες και
τις επαληθεύσεις, για σκοπούς πιστοποίησης,
(δ) συντονίζει την εξειδίκευση των περιφερειακών επιχειρησιακών
προγραμμάτων, παρακολουθεί την πορεία
εφαρμογής τους, συνθέτει και επεξεργάζεται τις προτάσεις
για την αναθεώρησή τους και τις υποβάλλει στην
οικεία επιτροπή παρακολούθησης του προγράμματος,
(ε) συνθέτει και επεξεργάζεται τις αναφορές των ειδικών
υπηρεσιών της παραγράφου 1 που αφορούν τις
ετήσιες και τελικές εκθέσεις των προγραμμάτων και
μετά την έγκριση της οικείας επιτροπής παρακολούθησης
τις υποβάλλει στην Επιτροπή.
3. Οι ρυθμίσεις του παρόντος νόμου για τις ειδικές
υπηρεσίες και τη στελέχωσή τους εφαρμόζονται και για
τις ειδικές υπηρεσίες του παρόντος άρθρου.

Άρθρο 7
Ένταξη πράξεων
1. Με απόφαση του Γενικού ή Ειδικού Γραμματέα στον
οποίο υπάγεται η ειδική υπηρεσία διαχείρισης του επιχειρησιακού
προγράμματος ή του Γενικού Γραμματέα
στον οποίο υπάγεται η ενδιάμεση διαχειριστική αρχή
σύμφωνα με το άρθρο 5 ή του Γενικού Γραμματέα
Περιφέρειας σύμφωνα με το άρθρο 6, διενεργείται η
ένταξη των πράξεων στο επιχειρησιακό πρόγραμμα
ή η ανάκληση αυτής, με την επιφύλαξη του άρθρου 4.
Αναπόσπαστο τμήμα της απόφασης ένταξης πράξης,
εξαιρουμένων των πράξεων κρατικών ενισχύσεων,
αποτελεί σύμφωνο αποδοχής των όρων της απόφασης
ένταξης υπογεγραμμένο από το νόμιμο εκπρόσωπο του
δικαιούχου. Οι αποφάσεις ένταξης δημοσιεύονται στην
οικεία ιστοσελίδα της ειδικής υπηρεσίας.
2. Πριν από την έκδοση της απόφασης ένταξης της
πράξης στο επιχειρησιακό πρόγραμμα, η οικεία διαχειριστική
αρχή ή ο ενδιάμεσος φορέας κατά περίπτωση,
γνωστοποιεί τις προτεινόμενες για ένταξη
πράξεις προϋπολογισμού δημόσιας δαπάνης άνω των
πέντε εκατομμυρίων (5.000.000) ευρώ στην εθνική αρχή
συντονισμού προκειμένου να διατυπώσει γνώμη εντός
δεκαπέντε (15) ημερών. Οι συγχρηματοδοτούμενες από
το ΕΚΤ προτεινόμενες προς ένταξη πράξεις προϋπολογισμού
δημόσιας δαπάνης άνω των δύο εκατομμυρίων
(2.000.000) ευρώ, γνωστοποιούνται για διατύπωση γνώμης
στην ειδική υπηρεσία συντονισμού και παρακολούθησης
δράσεων ΕΚΤ. Η γνωστοποίηση και η διατύπωση
γνώμης είναι δυνατόν να διενεργούνται ηλεκτρονικά
μέσω του συστήματος ηλεκτρονικής επικοινωνίας που
θα αναπτυχθεί βάσει της παραγράφου 11 του άρθρου 5.
Η απόφαση ένταξης μπορεί να εκδίδεται μετά την
παρέλευση άπρακτης της προθεσμίας αυτής.
3. Για τα μεγάλα έργα προϋπολογισμού άνω των είκοσι
πέντε εκατομμυρίων (25.000.000) ευρώ στον τομέα
του περιβάλλοντος και άνω των πενήντα εκατομμυρίων
(50.000.000) ευρώ σε άλλους τομείς, η απόφαση ένταξης
εκδίδεται μόνο μετά από σύμφωνη γνώμη του Υπουργού
Οικονομίας και Οικονομικών, η οποία αποτελεί προϋπόθεση
για την υποβολή αίτησης μεγάλου έργου στην
Επιτροπή, σύμφωνα με το άρθρο 40 του Κανονισμού.
4. Με την Υπουργική Απόφαση Συστήματος Διαχείρισης
ορίζονται ο τύπος και το περιεχόμενο της απόφασης
ένταξης πράξης σε επιχειρησιακό πρόγραμμα
και το περιεχόμενο του συμφώνου της παραγράφου
1, στο οποίο περιλαμβάνονται οι όροι ένταξης και οι
υποχρεώσεις των δικαιούχων. Στην ίδια απόφαση προσδιορίζονται
τα απαιτούμενα στοιχεία για την εγγραφή
της πράξης σε συλλογική απόφαση του προγράμματος
δημοσίων επενδύσεων.
5. Η προκήρυξη πράξεων, εξαιρουμένων των πράξεων
κρατικών ενισχύσεων, παραμένει ανοικτή για όλη την
προγραμματική περίοδο με δυνατότητα επικαιροποίησής
της. Η διαχειριστική αρχή προβαίνει σε περιοδική
συγκριτική αξιολόγηση των υποβαλλόμενων ομοειδών
προτάσεων, μέχρις εξαντλήσεως του προϋπολογισμού
που έχει προσδιοριστεί στην προκήρυξη. Στις υποβαλλόμενες
προτάσεις διενεργείται άμεσα έλεγχος πληρότητας
με δυνατότητα υποβολής συμπληρωματικών
στοιχείων από τους δικαιούχους μέχρι την έναρξη της
διαδικασίας αξιολόγησης. Η διαδικασία συγκριτικής
αξιολόγησης δεν εφαρμόζεται σε ειδικές περιπτώσεις,
όπως στις περιπτώσεις έργων που αναφέρονται ρητά
στο επιχειρησιακό πρόγραμμα ή σε περιπτώσεις μοναδικότητας
ή αποκλειστικής αρμοδιότητας του δικαιούχου
ή σε επείγουσες περιπτώσεις, για τις οποίες διενεργείται
άμεση αξιολόγηση. Είναι επίσης δυνατή η εφαρμογή
άμεσης αξιολόγησης στις περιπτώσεις πράξεων που
περιλαμβάνονται σε προγράμματα τοπικής ανάπτυξης
σύμφωνα με τους όρους της προκήρυξης της οικείας
διαχειριστικής αρχής. Οι ημερομηνίες αξιολόγησης, η
μεθοδολογία και τα απαραίτητα προς υποβολή στοιχεία
ανακοινώνονται κατά την προκήρυξη των πράξεων και
δημοσιεύονται στην οικεία ιστοσελίδα.
6. Στις προκηρύξεις της ανωτέρω παραγράφου δύναται
να ορίζεται κατώτερος προϋπολογισμός των υποβαλλόμενων
πράξεων που μπορούν να ενταχθούν σε
επιχειρησιακά προγράμματα. Για τις πράξεις που συγχρηματοδοτούνται
από το ΕΤΠΑ ή το Ταμείο Συνοχής
μέσω των τομεακών επιχειρησιακών προγραμμάτων,
εξαιρουμένων των πράξεων τεχνικής υποστήριξης, ως
ελάχιστος προϋπολογισμός πράξεων υποδομής προς
ένταξη ορίζεται το ποσόν των πεντακοσίων χιλιάδων
(500.000) ευρώ και ως ελάχιστος προϋπολογισμός
πράξεων υπηρεσιών και προμηθειών το ποσό των διακοσίων
χιλιάδων (200.000) ευρώ. Για τις πράξεις που
συγχρηματοδοτούνται από το ΕΤΠΑ μέσω των περιφερειακών
επιχειρησιακών προγραμμάτων, εξαιρουμένων
των πράξεων τεχνικής υποστήριξης, ως ελάχιστος προϋπολογισμός
πράξεων υποδομής προς ένταξη ορίζεται
το ποσό των τριακοσίων χιλιάδων (300.000) ευρώ και
ως ελάχιστος προϋπολογισμός πράξεων υπηρεσιών
και προμηθειών το ποσό των εκατό χιλιάδων (100.000)
ευρώ. Πράξεις υποδομής, υπηρεσιών και προμηθειών,
συγχρηματοδοτούμενες από το ΕΤΠΑ και Ταμείο Συνοχής,
προϋπολογισμού χαμηλότερου των ανωτέρω ορίων,
δύναται να ενταχθούν σε επιχειρησιακό πρόγραμμα είτε
μέσω συνολικής επιχορήγησης ή μέσω των ταμείων
αστικής ανάπτυξης του άρθρου 24. Από την ανωτέρω
ρύθμιση εξαιρούνται έργα στον τομέα του περιβάλλοντος
που υλοποιούνται στο πλαίσιο υποχρεώσεων που
απορρέουν από την εφαρμογή εθνικών, κοινοτικών και
διεθνών κανονιστικών κειμένων, καθώς και έργα που
υλοποιούνται σε μικρά νησιά, ορεινές και μειονεκτικές
περιοχές.
7. Η ένταξη πράξεων στα επιχειρησιακά προγράμματα
του στόχου «Ευρωπαϊκή Εδαφική Συνεργασία» ρυθμίζεται
με την απόφαση της παραγράφου 1 του άρθρου 29
του παρόντος νόμου.

Άρθρο 8
Επαληθεύσεις
1. Αντικείμενο των επαληθεύσεων σύμφωνα με το άρθρο
60 (β) του Κανονισμού και το άρθρο 13 του Εφαρμοστικού
Κανονισμού, είναι η επιβεβαίωση της παράδοσης
των συγχρηματοδοτούμενων προϊόντων και υπηρεσιών
και της πραγματικής πραγματοποίησης των δαπανών
που δηλώνουν οι δικαιούχοι για τις διάφορες πράξεις,
καθώς και της συμμόρφωσής τους προς τους κοινοτικούς
και τους εθνικούς κανόνες.
Οι επαληθεύσεις που πραγματοποιούνται καλύπτουν
τις ενδεικνυόμενες διοικητικές, οικονομικές, τεχνικές και
φυσικές πτυχές των πράξεων. Αντικείμενο των επαληθεύσεων
είναι να βεβαιωθεί ότι:
(α) η δηλωθείσα δαπάνη είναι πραγματική,
(β) τα προϊόντα ή οι υπηρεσίες έχουν παραδοθεί σύμφωνα
με την απόφαση ένταξης,
(γ) οι δηλώσεις δαπανών από τους δικαιούχους είναι
ορθές,
(δ) η πράξη και η δαπάνη είναι σύμφωνες με το εθνικό
και κοινοτικό δίκαιο και
(ε) τηρήθηκαν οι κατάλληλες διαδικασίες για την αποφυγή
διπλής χρηματοδότησης της δαπάνης από άλλα
κοινοτικά ή εθνικά χρηματοδοτικά μέσα ή από άλλη
προγραμματική περίοδο.
2. Οι πραγματοποιούμενες επαληθεύσεις αφορούν:
(α) διοικητικές επαληθεύσεις για κάθε δήλωση δαπανών
που υποβάλλεται από τους δικαιούχους, κατά τις
οποίες επιβεβαιώνονται τα οριζόμενα στην παράγραφο
1 με τα κατάλληλα έγγραφα,
(β) επιτόπιες επαληθεύσεις επί μέρους πράξεων.
3. Η αρμόδια διαχειριστική αρχή ή ο ενδιάμεσος φορέας
διαχείρισης τηρεί αρχεία για τις επαληθεύσεις που
πραγματοποιούνται σύμφωνα με πρότυπα και διαδικασίες
του συστήματος διαχείρισης και ελέγχου. Εάν οι
επιτόπιες επαληθεύσεις διενεργούνται δειγματοληπτικά,
τηρούνται αρχεία που περιγράφουν και τεκμηριώνουν
τη δειγματοληπτική μέθοδο και καθορίζουν τις πράξεις
ή τις συναλλαγές που επιλέγονται προς επαλήθευση.
4. Η αρμόδια διαχειριστική αρχή ή ο ενδιάμεσος φορέας
διαχείρισης, στην περίπτωση διαπίστωσης παράβασης
εθνικού ή κοινοτικού δικαίου, λαμβάνοντας
υπόψη το είδος και τη φύση της παράβασης και τις
δημοσιονομικές της επιπτώσεις, δύναται να προβεί σε
ακύρωση μέρους ή του συνόλου της χρηματοδότησης
της πράξης από το επιχειρησιακό πρόγραμμα, καταχωρώντας
τις αντίστοιχες λογιστικές εγγραφές στο
ΟΠΣ και ενημερώνει σχετικά την αρχή πιστοποίησης.
Όπου απαιτείται ενημερώνει την αρμόδια υπηρεσία του
Υπουργείου Οικονομίας και Οικονομικών για τη συνέχιση
ή μη της χρηματοδότησης του έργου από το πρόγραμμα
δημοσίων επενδύσεων. Στις περιπτώσεις που απαιτείται
ανάκτηση αχρεωστήτως ή παρανόμως καταβληθέντων
ποσών εισηγείται στον αρμόδιο Υπουργό τη
λήψη σχετικής απόφασης. Όπου απαιτείται τα στοιχεία
διαβιβάζονται στα αρμόδια πειθαρχικά όργανα ή στις
εισαγγελικές αρχές.
5. Η αρμόδια διαχειριστική αρχή ή ο ενδιάμεσος φορέας
διαχείρισης, εφόσον έχει σοβαρές ενδείξεις για
την ύπαρξη παραβάσεων εθνικού ή κοινοτικού δικαίου
προβαίνει στη διενέργεια έκτακτης επιτόπιας επαλήθευσης,
ενημερώνει την αρχή πιστοποίησης και όπου
απαιτείται ζητά την αναστολή χρηματοδότησης της
πράξης από την αρμόδια υπηρεσία. Εφόσον κατά την
επιτόπια επαλήθευση διαπιστωθεί παράβαση Εθνικού
ή Κοινοτικού Δικαίου εφαρμόζονται τα αναφερόμενα
στην παράγραφο 4.

Άρθρο 9
Ολοκληρωμένο Πληροφοριακό Σύστημα
1. Στο Ολοκληρωμένο Πληροφοριακό Σύστημα (ΟΠΣ)
καταχωρούνται κυρίως δεδομένα που αφορούν στις
διαδικασίες και τα στοιχεία προγραμματισμού, διαχείρισης,
ελέγχου και υλοποίησης του ΕΣΠΑ, του ΕΠΑ, των
προγραμμάτων και των πράξεων, στους εμπλεκόμενους
φορείς και πρόσωπα. Η καταχώριση των δεδομένων
αυτών έχει στόχο την παρακολούθηση της υλοποίησης
των προγραμμάτων, καθώς και την αυτοματοποίηση
των διοικητικών διαδικασιών του προηγούμενου εδαφίου
και τη χρονολογική παρακολούθησή τους.
2. Με την Υπουργική Απόφαση Συστήματος Διαχείρισης
μπορεί να προσδιορίζονται τα στοιχεία που καταχωρούνται,
ο χρόνος υποβολής τους, οι ευθύνες των
υπόχρεων και κάθε άλλη σχετική λεπτομέρεια. Με κοινή
απόφαση του Υπουργού Οικονομίας και Οικονομικών και
του καθ’ ύλην αρμόδιου Υπουργού δύναται να ρυθμίζονται
θέματα που αφορούν στη διασύνδεση του ΟΠΣ με
άλλα πληροφοριακά συστήματα.
3. Η ανταλλαγή των δεδομένων που αφορούν το επιχειρησιακό
πρόγραμμα για την κάλυψη των απαιτήσεων
των άρθρων 66 και 76 του Κανονισμού μεταξύ της
χώρας και της Επιτροπής δύναται να πραγματοποιείται
μέσω του ΟΠΣ το οποίο εξασφαλίζει την ασφαλή ανταλλαγή
των δεδομένων αυτών.
4. Την εποπτεία της παραγωγικής λειτουργίας του
ΟΠΣ για τις ανάγκες των επιχειρησιακών προγραμμάτων
του ΕΣΠΑ, του ΕΠΑ και του ΚΠΣ 2000−2006 και τη
φιλοξενία των εξυπηρετητών του ΟΠΣ και του δικτυακού
εξοπλισμού αναλαμβάνει η Γενική Γραμματεία Επενδύσεων
και Ανάπτυξης του Υπουργείου Οικονομίας και
Οικονομικών.
5. Την παροχή υπηρεσιών για δικτυακή σύνδεση του
ΟΠΣ με τις αρμόδιες υπηρεσίες του Δημοσίου, την τεχνική
υποστήριξη και επίλυση προβλημάτων του εξοπλισμού
και του λογισμικού υποδομής, τη συγκέντρωση
των απαιτήσεων των χρηστών του ΟΠΣ, την ανάλυση
και επεξεργασία του συνόλου του πληροφοριακού υλικού
που απαιτείται για τη διοικητική παρακολούθηση
του ΕΠΑ και του ΕΣΠΑ, τη συντήρηση και ανάπτυξη του
επιχειρησιακού λογισμικού, την εκπαίδευση των χρηστών
και τον έλεγχο και αξιολόγηση της παραγωγικής
λειτουργίας του ΟΠΣ, την ανάλυση και τον προγραμματισμό
για περαιτέρω βελτιώσεις της λειτουργίας και
αποτελεσματικότητας του ΟΠΣ, καθώς και την υλοποίηση
των σχετικών αναβαθμίσεων, για τις ανάγκες των
επιχειρησιακών προγραμμάτων του ΕΣΠΑ, του ΕΠΑ και
του ΚΠΣ 2000−2006, αναλαμβάνει η Γενική Γραμματεία
Επενδύσεων και Ανάπτυξης του Υπουργείου Οικονομίας
και Οικονομικών υποστηριζόμενη από τη ΜΟΔ ΑΕ.
6. Οι αναγκαίες διοικητικές πράξεις για τη διαχείριση,
τη λειτουργία και εφαρμογή του ΟΠΣ εκδίδονται από
τον Υπουργό Οικονομίας και Οικονομικών μετά από εισήγηση
του Γενικού Γραμματέα Επενδύσεων και Ανάπτυξης.
Με μέριμνα της ΜΟΔ ΑΕ αναπτύσσεται δίκτυο
στελεχών στις ειδικές υπηρεσίες που ασκούν αρμοδιότητες
διαχείρισης, με αντικείμενο την απρόσκοπτη και
καλή λειτουργία του ΟΠΣ.
7. Με κοινή απόφαση των Υπουργών Οικονομίας και
Οικονομικών και των καθ’ ύλην αρμόδιων Υπουργών
δύναται να παρέχονται από τη Γενική Γραμματεία Πληροφοριακών
Συστημάτων υπηρεσίες κέντρου δεδομένων
προς φορείς του δημόσιου τομέα. Στην ανωτέρω
απόφαση καθορίζονται οι όροι και οι προϋποθέσεις
παροχής των υπηρεσιών αυτών.

Άρθρο 10
Θέματα συντονισμού
1. Ο συντονισμός του προγραμματισμού και της εφαρμογής
των επιχειρησιακών προγραμμάτων του ΕΣΠΑ,
της συνδρομής μεταξύ των Ταμείων, του προγραμματισμού
και της εφαρμογής συγχρηματοδοτούμενων δράσεων
κρατικών ενισχύσεων και άλλων χρηματοδοτικών
μέσων, ασκείται από την εθνική αρχή συντονισμού σύμφωνα
με το άρθρο 2.
2. Ο συντονισμός μεταξύ των επιχειρησιακών προγραμμάτων
του ΕΣΠΑ και των προγραμμάτων που χρηματοδοτούνται
από το ΕΓΤΑΑ και το ΕΤΑ, ασκείται από
την εθνική αρχή συντονισμού και τις ειδικές υπηρεσίες
διαχείρισης του ΠΑΑ και του επιχειρησιακού προγράμματος
Αλιείας, σε συνεργασία με αρμόδιες εθνικές και
περιφερειακές αρχές.
3. Ο συντονισμός της εφαρμογής των δράσεων που
χρηματοδοτούνται από το ΕΚΤ, των συγχρηματοδοτούμενων
δράσεων στον τομέα του περιβάλλοντος, στον
τομέα του πολιτισμού και στον τομέα υγείας−πρόνοιας,
των επιχειρησιακών προγραμμάτων του ΕΣΠΑ, ασκείται
μέσω των ειδικών υπηρεσιών του άρθρου 5 σε συνεργασία
με την εθνική αρχή συντονισμού.
4. Με κοινή απόφαση των καθ’ ύλην αρμόδιων Υπουργών
ή με απόφαση του καθ’ ύλην αρμόδιου Υπουργού
συνιστώνται τα ακόλουθα όργανα και καθορίζεται η συγκρότηση,
η λειτουργία, οι ειδικότερες αρμοδιότητες και
κάθε σχετική λεπτομέρεια της λειτουργίας τους:
(α) επιτροπή για το συντονισμό και παρακολούθηση
των στρατηγικών προτεραιοτήτων των επιχειρησιακών
προγραμμάτων του ΕΣΠΑ, στον τομέα υγείας−πρόνοιας,
στην οποία μετέχουν οι γενικοί γραμματείς των συναρμόδιων
Υπουργείων και προεδρεύει ο Γενικός Γραμματέας
Υγείας του Υπουργείου Υγείας και Κοινωνικής
Αλληλεγγύης,
(β) αρμόδια δομή για το σχεδιασμό, την οργάνωση,
την παρακολούθηση της εφαρμογής και αξιολόγησης
των δράσεων του άξονα «Συστημικές Προτεραιότητες»
του ΕΠ «Ανάπτυξη Ανθρώπινου Δυναμικού». Η δομή αυτή
εποπτεύεται από τον Γενικό Γραμματέα Διαχείρισης
Κοινοτικών και Άλλων Πόρων του Υπουργείου Απασχόλησης
και Κοινωνικής Προστασίας,
(γ) επιτροπή για την υποστήριξη της εθνικής αρχής
συντονισμού στο συντονισμό του προγραμματισμού
και της εφαρμογής των συγχρηματοδοτούμενων δράσεων
κρατικών ενισχύσεων. Στην επιτροπή μετέχουν
ο προϊστάμενος της εθνικής αρχής συντονισμού, της
διαχειριστικής αρχής του επιχειρησιακού προγράμματος
«Ανταγωνιστικότητα και Επιχειρηματικότητα», της
διαχειριστικής αρχής του επιχειρησιακού προγράμματος
«Ψηφιακή Σύγκλιση», της διαχειριστικής αρχής του
επιχειρησιακού προγράμματος «Ανάπτυξη Ανθρώπινου
Δυναμικού», της διαχειριστικής αρχής των ΠΕΠ του
ΕΣΠΑ, της ειδικής υπηρεσίας συντονισμού της παρακολούθησης
δράσεων ΕΚΤ, της διαχειριστικής αρχής
του ΠΑΑ και της διαχειριστικής αρχής του επιχειρησιακού
προγράμματος Αλιείας. δ) διυπουργική επιτροπή για το συντονισμό της εφαρμογής
των επιχειρησιακών προγραμμάτων: «Διοικητική
Μεταρρύθμιση» και «Ψηφιακή Σύγκλιση» του ΕΣΠΑ 2007
– 2013 στην οποία μετέχουν ο Γενικός Γραμματέας Δημόσιας
Διοίκησης και Ηλεκτρονικής Διακυβέρνησης, ο
Ειδικός Γραμματέας για τη Διοικητική Μεταρρύθμιση, ο
Γενικός Γραμματέας Εσωτερικών του Υπουργείου Εσωτερικών,
ο Γενικός Γραμματέας Επενδύσεων και Ανάπτυξης
και ο Ειδικός Γραμματέας Ψηφιακού Σχεδιασμού
του Υπουργείου Οικονομίας και Οικονομικών, ο Προϊστάμενος
της Εθνικής Αρχής Συντονισμού, οι Προϊστάμενοι
των οικείων ειδικών Υπηρεσιών και εκπρόσωπος
της Γενικής Γραμματείας Επενδύσεων και Ανάπτυξης.
Αποστολή της Επιτροπής είναι ο συντονισμός των δύο
επιχειρησιακών προγραμμάτων στον προγραμματισμό
των προσκλήσεων για τις δράσεις και την εφαρμογή
των αλληλοσυμπληρούμενων παρεμβάσεων. Αποστολή
της επιτροπής είναι ο συντονισμός των δύο επιχειρησιακών
προγραμμάτων στον προγραμματισμό των
προσκλήσεων για τις δράσεις και την εφαρμογή των
αλληλοσυμπληρούμενων παρεμβάσεων,
(ε) τεχνική επιτροπή συμβουλευτικού χαρακτήρα
στην οποία μετέχουν εκπρόσωποι των Υπουργείων
που εμπλέκονται στο σχεδιασμό και υλοποίηση των
επιχειρησιακών προγραμμάτων του ΕΣΠΑ, εκπρόσωπος
της ΕΝΑΕ και εκπρόσωποι της Εθνικής Συνομοσπονδίας
Ατόμων με Αναπηρία (ΕΣΑμεΑ). Η επιτροπή εισηγείται
στη διάσκεψη των προέδρων των επιτροπών παρακολούθησης
προτάσεις αναφορικά με την οριζόντια
ενσωμάτωση και εφαρμογή των αρχών της προσβασιμότητας
και μη διάκρισης των ατόμων με αναπηρία
στα επιχειρησιακά προγράμματα του ΕΣΠΑ. Στην ίδια
απόφαση καθορίζεται η συγκρότηση και οι ειδικότερες
αρμοδιότητες της επιτροπής,
(στ) επιτροπή για το συντονισμό και την παρακολούθηση
των στρατηγικών προτεραιοτήτων των επιχειρησιακών
προγραμμάτων του Στόχου «Ευρωπαϊκή Εδαφική
Συνεργασία», στην οποία συμμετέχουν ο Γενικός Γραμματέας
Επενδύσεων και Ανάπτυξης του Υπουργείου
Οικονομίας και Οικονομικών, ο Ειδικός Γραμματέας
Αξιοποίησης Διεθνών Προγραμμάτων του Υπουργείου
Εξωτερικών, εκπρόσωποι του Υπουργείου Οικονομίας
και Οικονομικών και εκπρόσωποι του Υπουργείου
Εξωτερικών. Στις συνεδριάσεις της επιτροπής δύναται
να μετέχουν κατά περίπτωση και εκπρόσωποι άλλων
φορέων.
5. Με κοινή απόφαση των Υπουργών Οικονομίας και
Οικονομικών, Απασχόλησης και Κοινωνικής Προστασίας
και του αρμόδιου κάθε φορά Υπουργού, δύναται να
ρυθμίζονται ειδικότερα θέματα που αφορούν τις προϋποθέσεις,
τις διαδικασίες, τους όρους, τα όργανα και
κάθε άλλη αναγκαία λεπτομέρεια σχετικά με τη διαχείριση,
παρακολούθηση, χρηματοδότηση, υλοποίηση ή
άλλη συναφή ενέργεια που συνδέεται με την υλοποίηση
πράξεων, οι οποίες συγχρηματοδοτούνται από το Ευρωπαϊκό
Κοινωνικό Ταμείο.
ΚΕΦΑΛΑΙΟ Γ΄
ΠΑΡΑΚΟΛΟΥΘΗΣΗ

Άρθρο 11
Διάσκεψη των Προέδρων των Επιτροπών
Παρακολούθησης των επιχειρησιακών προγραμμάτων
του ΕΣΠΑ, του ΠΑΑ και του επιχειρησιακού
προγράμματος Αλιείας
1. Η διάσκεψη των προέδρων των επιτροπών παρακολούθησης
των επιχειρησιακών προγραμμάτων του
ΕΣΠΑ, του ΠΑΑ και του επιχειρησιακού προγράμματος
Αλιείας, έχει ως αποστολή την παρακολούθηση της
εκπλήρωσης των στόχων των Ταμείων και των προγραμμάτων
στο σύνολό τους. Στο πλαίσιο αυτό:
(α) παρακολουθεί τα αποτελέσματα της εφαρμογής
των προγραμμάτων και τη συμβολή τους στους στρατηγικούς
στόχους που περιλαμβάνονται στο ΕΣΠΑ και
υποβάλλει σχετική έκθεση στη Διυπουργική Επιτροπή
Κοινοτικών Προγραμμάτων που συστάθηκε με το άρθρο
20 του ν. 3483/2006, όπως τροποποιείται με το άρθρο
28 του παρόντος νόμου,
(β) παρακολουθεί την πορεία υλοποίησης των εφαρμοζόμενων
πολιτικών και διαμορφώνει προτάσεις για το
συντονισμό τους και την ευρεία εφαρμογή τους,
(γ) παρακολουθεί την αποτελεσματικότητα των διαδικασιών
για τη διασφάλιση του συντονισμού και της
συμπληρωματικότητας των δράσεων των Διαρθρωτικών
Ταμείων με το Ευρωπαϊκό Γεωργικό Ταμείο Αγροτικής
Ανάπτυξης και Ευρωπαϊκό Ταμείο Αλιείας,
(δ) αποφασίζει για την ετήσια στρατηγική πολιτικής
βάσει της οποίας καταρτίζονται τα ετήσια προγράμματα
ενεργειών της παραγράφου 8 του άρθρου 5.
2. Πρόεδρος της διάσκεψης των προέδρων των επιτροπών
παρακολούθησης είναι ο Υπουργός Οικονομίας
και Οικονομικών.
Η διάσκεψη των προέδρων των επιτροπών παρακολούθησης
των επιχειρησιακών προγραμμάτων του ΕΣΠΑ,
του ΠΑΑ και του επιχειρησιακού προγράμματος Αλιείας
αποτελείται από τους προέδρους των επιτροπών παρακολούθησης
των επιχειρησιακών προγραμμάτων του
ΕΣΠΑ, τον πρόεδρο της επιτροπής παρακολούθησης του
προγράμματος «Αγροτικής Ανάπτυξης», τον πρόεδρο
της επιτροπής παρακολούθησης του επιχειρησιακού
προγράμματος «Αλιείας», τους Γενικούς Γραμματείς των
Περιφερειών, τους Γενικούς ή Ειδικούς Γραμματείς των
αρμόδιων Υπουργείων, εκπροσώπους της εθνικής αρχής
συντονισμού, της αρχής πιστοποίησης, των οικονομικών
και κοινωνικών εταίρων, της ΕΝΑΕ, της ΚΕΔΚΕ, της ΜΟΔ
ΑΕ, της Γενικής Γραμματείας Ισότητας και αντιπροσωπευτικών
μη κυβερνητικών οργανώσεων. Στη διάσκεψη
συμμετέχουν επίσης εκπρόσωποι των ειδικών υπηρεσιών
συντονισμού του άρθρου 5, της αρχής ελέγχου, της
Επιτροπής, της Ευρωπαϊκής Τράπεζας Επενδύσεων και
του Ευρωπαϊκού Ταμείου Επενδύσεων χωρίς δικαίωμα
ψήφου. Με απόφαση του Υπουργού Οικονομίας και Οικονομικών
δύναται να μετέχουν εκπρόσωποι και άλλων
φορέων χωρίς δικαίωμα ψήφου.
3. Με απόφαση του Υπουργού Οικονομίας και Οικονομικών
συγκροτείται η διάσκεψη των προέδρων των
επιτροπών παρακολούθησης των επιχειρησιακών προγραμμάτων
του ΕΣΠΑ, του ΠΑΑ και του επιχειρησιακού
προγράμματος Αλιείας, εντός τριών (3) μηνών από τη
συγκρότηση του συνόλου των επιτροπών παρακολούθησης
των επιχειρησιακών προγραμμάτων του ΕΣΠΑ
και ορίζονται τα μέλη και οι αναπληρωτές τους. Με
όμοια απόφαση δύναται να συγκροτούνται επιτροπές
συμβουλευτικού χαρακτήρα για το συντονισμό των παρεμβάσεων
σε ειδικούς τομείς, στις οποίες προεδρεύουν
μέλη της διάσκεψης.
4. Οι αποφάσεις της διάσκεψης λαμβάνονται με την
απόλυτη πλειοψηφία των εχόντων δικαίωμα ψήφου μελών
της και είναι δυνατόν να λαμβάνονται και μέσω
γραπτής διαδικασίας.
5. Η διάσκεψη θεσπίζει τον εσωτερικό της κανονισμό
μετά από εισήγηση της εθνικής αρχής συντονισμού.
Συνέρχεται ετησίως μετά από πρόσκληση του προέδρου
της. Στις συνεδριάσεις της μπορεί να προσκληθούν ειδικοί
επιστήμονες ή εμπειρογνώμονες σε οικονομικά,
τεχνικά, κοινωνικά και λοιπά θέματα.
6. Η διάσκεψη υποστηρίζεται από την εθνική αρχή συντονισμού,
η οποία στο πλαίσιο αυτό είναι αρμόδια για
την προετοιμασία της απαραίτητης τεκμηρίωσης για τη
διεξαγωγή των συνεδριάσεων, καθώς και της ημερήσιας
διάταξης και των πρακτικών των συνεδριάσεων.

Άρθρο 12
Επιτροπές Παρακολούθησης Επιχειρησιακών
Προγραμμάτων
1. Η επιτροπή παρακολούθησης έχει ως αποστολή την
παρακολούθηση της αποτελεσματικότητας και της ποιότητας
υλοποίησης του επιχειρησιακού προγράμματος.
Στο πλαίσιο αυτό:
(α) εξετάζει και εγκρίνει τα κριτήρια επιλογής των
προς χρηματοδότηση πράξεων εντός έξι (6) μηνών
από την έγκριση του επιχειρησιακού προγράμματος
και εγκρίνει τις τυχόν αναθεωρήσεις των κριτηρίων
αυτών σύμφωνα με τις ανάγκες του προγραμματισμού.
Ως ομάδες κριτηρίων επιλογής δύναται να χρησιμοποιεί
ιδίως τη σκοπιμότητα της πράξης, τη συμβατότητα
της πράξης με τις εθνικές και κοινοτικές πολιτικές, τη
συμβολή της πράξης στους στόχους του επιχειρησιακού
προγράμματος, τη φύση και το είδος της πράξης στο
πλαίσιο της διενεργούμενης πρόσκλησης, την πληρότητα
της πράξης και την ωριμότητα της πράξης,
(β) εξετάζει σε περιοδική βάση την πρόοδο που σημειώνεται
στην επίτευξη των ειδικών στόχων του επιχειρησιακού
προγράμματος,
(γ) εξετάζει τα αποτελέσματα της υλοποίησης, ιδίως
δε την επίτευξη των στόχων που καθορίζονται για κάθε
άξονα προτεραιότητας και παρέχει κατευθύνσεις στην
οικεία διαχειριστική αρχή για την επίτευξή τους. Εξετάζει
τις αξιολογήσεις που διενεργούνται κατά τη διάρκεια
της προγραμματικής περιόδου κατά τα προβλεπόμενα
στο άρθρο 48 του Κανονισμού,
(δ) εξετάζει και εγκρίνει τις ετήσιες και την τελική
έκθεση υλοποίησης πριν αυτές αποσταλούν στην Επιτροπή,
(ε) ενημερώνεται σχετικά με την ετήσια έκθεση ελέγχου
ή με το τμήμα της έκθεσης που αφορά το οικείο
επιχειρησιακό πρόγραμμα, καθώς και για τυχόν σχετικά
σχόλια τα οποία μπορεί να διατυπώσει η Επιτροπή
μετά την εξέταση της εν λόγω έκθεσης ή του σχετικού
τμήματός της,
(στ) προτείνει στη διαχειριστική αρχή οποιαδήποτε
αναθεώρηση ή εξέταση του επιχειρησιακού προγράμματος
η οποία ενδεχομένως μπορεί να συμβάλει στην
επίτευξη των στόχων του ή στη βελτίωση της διαχείρισής
του, συμπεριλαμβανομένης της χρηματοοικονομικής
διαχείρισής του,
(ζ) εξετάζει και εγκρίνει οποιαδήποτε πρόταση για
την τροποποίηση του περιεχομένου της απόφασης της
Επιτροπής σχετικά με τη συνεισφορά των Ταμείων,
(η) προτείνει στην ετήσια διάσκεψη των προέδρων
των επιτροπών παρακολούθησης τροποποιήσεις που
επιφέρουν αλλαγή στη συνολική και την ετήσια συμμετοχή
των Ταμείων.
2. Της επιτροπής παρακολούθησης προεδρεύει ο Γενικός
ή Ειδικός Γραμματέας που εποπτεύει τη διαχειριστική
αρχή του επιχειρησιακού προγράμματος.
3. Στην επιτροπή παρακολούθησης των περιφερειακών
επιχειρησιακών προγραμμάτων προεδρεύουν εκ
περιτροπής οι Γενικοί Γραμματείς των περιφερειών
που αφορά το επιχειρησιακό πρόγραμμα. Πρόεδρος
της πρώτης συνεδρίασης της οικείας επιτροπής παρακολούθησης
είναι ο Γενικός Γραμματέας της μικρότερης
πληθυσμιακά περιφέρειας. Σε κάθε συνεδρίαση
της επιτροπής παρακολούθησης ορίζεται ο πρόεδρος
της επόμενης συνεδρίασης.
4. Η επιτροπή παρακολούθησης του επιχειρησιακού
προγράμματος αποτελείται από εκπροσώπους της διαχειριστικής
αρχής του επιχειρησιακού προγράμματος,
της εθνικής αρχής συντονισμού, της αρχής πιστοποίησης,
εκπροσώπους των ενδιάμεσων διαχειριστικών
αρχών, εκπροσώπους των ενδιάμεσων φορέων που διαχειρίζονται
τμήματα του προγράμματος, εκπροσώπους
δημόσιων αρχών και ειδικών υπηρεσιών συντονισμού
αρμόδιων για θέματα απασχόλησης και ενσωμάτωσης
αρχών Equal, περιβάλλοντος, κρατικών ενισχύσεων, υγείας,
αγροτικής ανάπτυξης, δημόσιας διοίκησης, τοπικής
αυτοδιοίκησης, πολιτισμού και ισότητας, εκπροσώπους
της ΕΝΑΕ και ΚΕΔΚΕ, της ΜΟΔ ΑΕ, των οικονομικών και
κοινωνικών εταίρων και αντιπροσωπευτικών μη κυβερνητικών
οργανώσεων.
Στις επιτροπές παρακολούθησης των περιφερειακών
επιχειρησιακών προγραμμάτων συμμετέχει με δικαίωμα
ψήφου ο Γενικός Γραμματέας Επενδύσεων και Ανάπτυξης
ή εκπρόσωπός του.
Στην επιτροπή παρακολούθησης του επιχειρησιακού
προγράμματος συμμετέχουν επίσης εκπρόσωποι της
αρχής ελέγχου, της Επιτροπής και της Ευρωπαϊκής Τράπεζας
Επενδύσεων χωρίς δικαίωμα ψήφου. Στην επιτροπή
παρακολούθησης του περιφερειακού επιχειρησιακού
προγράμματος συμμετέχει επίσης χωρίς δικαίωμα ψήφου
κοινός εκπρόσωπος των αναπτυξιακών ανώνυμων
εταιρειών Ο.Τ.Α. της οικείας Περιφέρειας.
5. Με κοινή απόφαση του αρμόδιου Υπουργού και
του Υπουργού Οικονομίας και Οικονομικών και μετά
από σύμφωνη γνώμη της οικείας διαχειριστικής αρχής
συγκροτείται η επιτροπή παρακολούθησης του επιχειρησιακού
προγράμματος και ορίζονται ο πρόεδρος,
τα μέλη και οι αναπληρωτές τους. Οι αποφάσεις της
επιτροπής παρακολούθησης λαμβάνονται με απόλυτη
πλειοψηφία των εχόντων δικαίωμα ψήφου μελών της
και δημοσιεύονται στην οικεία ιστοσελίδα της ειδικής
υπηρεσίας, καθώς και στον ημερήσιο ή περιοδικό τύπο.
Οι αποφάσεις της επιτροπής παρακολούθησης δύνανται
να λαμβάνονται και μέσω γραπτής διαδικασίας.
6. Η επιτροπή παρακολούθησης του επιχειρησιακού
προγράμματος θεσπίζει τον εσωτερικό της κανονισμό
με τη σύμφωνη γνώμη της διαχειριστικής αρχής του
οικείου επιχειρησιακού προγράμματος σύμφωνα με τις
οδηγίες της εθνικής αρχής συντονισμού. Συνεδριάζει μια
φορά ετησίως ή και τακτικότερα κατά την κρίση του
προέδρου, με πρόσκλησή του. Στις συνεδριάσεις της
μπορεί να προσκληθούν εμπειρογνώμονες σε οικονομικά,
τεχνικά, κοινωνικά, επιστημονικά και λοιπά θέματα.
7. Η διαχειριστική αρχή του επιχειρησιακού προγράμματος
είναι αρμόδια για την προετοιμασία της απαραίτητης
για τη διεξαγωγή των συνεδριάσεων τεκμηρίωσης,
των εκθέσεων, καθώς και της ημερήσιας διάταξης
και των πρακτικών των συνεδριάσεων.
ΚΕΦΑΛΑΙΟ Δ΄
ΧΡΗΜΑΤΟΡΡΟΕΣ

Άρθρο 13
Αρχή Πιστοποίησης
1. Ως αρχή πιστοποίησης των επιχειρησιακών προγραμμάτων
του ΕΣΠΑ ορίζεται η ειδική υπηρεσία Αρχή
Πληρωμής του ΚΠΣ, των κοινοτικών πρωτοβουλιών και
του Ταμείου Συνοχής που συστάθηκε με την υπ’ αριθμ. 43491.
ΔΙΟΕ.789/29.12.2000 ΚΥΑ (ΦΕΚ 1639 Β΄) «Σύσταση
ειδικής υπηρεσίας στο Υπουργείο Εθνικής Οικονομίας
με τίτλο Αρχή Πληρωμής του ΚΠΣ, των κοινοτικών πρωτοβουλιών
και του Ταμείου Συνοχής», η οποία ασκεί τις
αρμοδιότητες που προβλέπονται στην παράγραφο 2.
2. Η αρχή πιστοποίησης έχει ως σκοπό την εξασφάλιση
των χρηματοδοτικών ροών από το ΕΤΠΑ, το ΕΚΤ και
το Ταμείο Συνοχής για τα επιχειρησιακά προγράμματα
του ΕΣΠΑ. Στο πλαίσιο αυτό η αρχή πιστοποίησης:
(α) καταρτίζει και υποβάλλει στην Επιτροπή τις αιτήσεις
πληρωμών και τις δηλώσεις δαπανών που προβλέπονται
στο άρθρο 78 του Κανονισμού για όλα τα επιχειρησιακά
προγράμματα του ΕΣΠΑ και είναι αποδέκτης
των εγκρίσεων πληρωμών των διαρθρωτικών Ταμείων
και του Ταμείου Συνοχής που αφορούν σε αυτές,
(β) πιστοποιεί ότι:
(i) η δήλωση δαπανών είναι ακριβής, ότι είναι προϊόν
αξιόπιστων λογιστικών συστημάτων και ότι στηρίζεται
σε επαληθεύσιμα δικαιολογητικά,
(ii) οι δηλωθείσες δαπάνες συμμορφώνονται προς τους
ισχύοντες κοινοτικούς και εθνικούς κανόνες και ότι διενεργήθηκαν
για πράξεις που επελέγησαν για χρηματοδότηση
σύμφωνα με τα κριτήρια που εφαρμόζονται
στο πρόγραμμα και πληρούν τους ισχύοντες κοινοτικούς
και εθνικούς κανόνες,
(γ) διασφαλίζει, ότι έχει λάβει επαρκείς πληροφορίες
από τη διαχειριστική αρχή σχετικά με τις διαδικασίες
που εφαρμόστηκαν και τις επαληθεύσεις που πραγματοποιήθηκαν
όσον αφορά τις δαπάνες που περιλαμβάνονται
στις δηλώσεις δαπανών,
(δ) συνυπολογίζει τα αποτελέσματα όλων των ελέγχων
που διενεργήθηκαν υπό την ευθύνη της αρχής
ελέγχου,
(ε) δύναται να εξαιρεί προσωρινά πληρωμές από τις
δηλώσεις δαπανών που παρουσιάζουν προβλήματα σύμφωνα
με τους ισχύοντες κανόνες,
(στ) τηρεί, σε ηλεκτρονική μορφή, λογιστικά μητρώα
για τις δαπάνες που υποβάλλονται στην Επιτροπή,
(ζ) τηρεί μητρώο των ποσών που μπορούν να ανακτηθούν
και των ποσών που αποσύρονται μετά από
ακύρωση του συνόλου ή μέρους της συνεισφοράς για
μια πράξη και αποστέλλει στην Επιτροπή τη δήλωση
που προβλέπεται στο άρθρο 20 παρ. 2 του Εφαρμοστικού
Κανονισμού. Τα ανακτηθέντα ποσά επιστρέφονται
στο γενικό προϋπολογισμό της Ευρωπαϊκής Ένωσης
πριν από το κλείσιμο του επιχειρησιακού προγράμματος,
με αφαίρεσή τους από την επόμενη κατάσταση
δαπανών,
(η) ενημερώνει το Γενικό Λογιστήριο του Κράτους
για τη διάθεση των πιστώσεων που εισπράχθηκαν ανά
επιχειρησιακό πρόγραμμα και Ταμείο,
(θ) παρακολουθεί τη διαδικασία μεταφοράς των σχετικών
πιστώσεων στους δικαιούχους και μεριμνά ώστε
αυτή να πραγματοποιείται στο ακέραιο το συντομότερο
δυνατόν,
(ι) υποβάλλει στην Επιτροπή, μέχρι τις 30 Απριλίου
κάθε έτους, τις προβλέψεις και εκτιμήσεις κατά το άρθρο
76 παρ. 3 του Κανονισμού και ενημερώνει σχετικά
το Γενικό Λογιστήριο του Κράτους,
(ια) συνεργάζεται με την εθνική αρχή συντονισμού για
τη διατύπωση προτάσεων και εκτίμηση των επιπτώσεων
για την προσαρμογή του ΣΔΕ συνεπεία συστάσεων
αρμόδιων οργάνων,
(ιβ) συνεργάζεται με τους αρμόδιους φορείς και υπηρεσίες
για τον καθορισμό των κανόνων λειτουργίας
του ΟΠΣ ως προς την επεξεργασία των πληροφοριών
τις οποίες χρησιμοποιεί κατά την άσκηση των αρμοδιοτήτων
της,
(ιγ) δύναται να διενεργεί επιθεωρήσεις στους φορείς
των άρθρων 3 και 4, στους δικαιούχους συγχρηματοδοτούμενων
πράξεων και στις πράξεις τους και να
συντάσσει εκθέσεις για τη λήψη τυχόν απαιτούμενων
ενεργειών. Σε περιπτώσεις σημαντικών καθυστερήσεων
στην υλοποίηση έργων με ενδεχόμενο κίνδυνο απωλειών
κοινοτικών πόρων, δύναται να αποστέλλει στους δικαιούχους
προειδοποιητική επιστολή και στην περίπτωση
οριστικής απώλειας δύναται να εισηγείται τη μετακύληση
σε αυτούς των δημοσιονομικών επιπτώσεων.
3. Με κοινή απόφαση των Υπουργών Εσωτερικών και
Οικονομίας και Οικονομικών δύναται να αναδιαρθρώνεται
η ειδική υπηρεσία της παραγράφου 1, να εξειδικεύονται
οι αρμοδιότητες, να καθορίζεται η οργάνωση, η
λειτουργία, ο αριθμός και η σύνθεση του προσωπικού
της κατά κατηγορία και κάθε άλλο σχετικό θέμα.
Με όμοια απόφαση η αρχή πιστοποίησης δύναται να
συστήσει περιφερειακά γραφεία προκειμένου να ασκεί
τις αρμοδιότητες (γ), (ιβ) και (ιγ) της παρ. 2 του παρόντος
άρθρου. Με την ίδια απόφαση καθορίζονται η
οργάνωση, η λειτουργία, ο αριθμός και η σύνθεση του
προσωπικού κατά κατηγορία και κάθε άλλο σχετικό
θέμα για τη λειτουργία των περιφερειακών γραφείων.
4. Οι ρυθμίσεις του παρόντος νόμου για τις ειδικές
υπηρεσίες και τη στελέχωσή τους εφαρμόζονται και για
την ειδική υπηρεσία του παρόντος άρθρου.

Άρθρο 14
Χρηματοδοτήσεις και πληρωμές από το
Πρόγραμμα Δημοσίων Επενδύσεων
1. Η κρατική και κοινοτική συμμετοχή για όλες τις πράξεις
που εντάσσονται στα επιχειρησιακά προγράμματα
του ΕΣΠΑ είναι δημόσιες επενδύσεις κατά την οικεία
νομοθεσία και μπορούν να χρηματοδοτηθούν από τον
Κρατικό Προϋπολογισμό μέσω του προγράμματος δημοσίων
επενδύσεων.
2. Η απόφαση ένταξης της πράξης σε επιχειρησιακό
πρόγραμμα, σύμφωνα με τα οριζόμενα στο άρθρο 7,
αποτελεί αυτοδίκαια πρόταση εγγραφής σε συλλογική
απόφαση του προγράμματος δημοσίων επενδύσεων
του φορέα χρηματοδότησης. Στις περιπτώσεις πράξεων
κρατικών ενισχύσεων ή χρηματοδότησης μέσων χρηματοδοτικής
τεχνικής οι αποφάσεις της παραγράφου
1 του άρθρου 4 και της παραγράφου 2 του άρθρου 24,
αποτελούν αυτοδίκαια πρόταση εγγραφής σε συλλογική
απόφαση του προγράμματος δημοσίων επενδύσεων του
φορέα χρηματοδότησης. Με απόφαση του Υπουργείου
Οικονομίας και Οικονομικών καθορίζεται η ακριβής διαδικασία
εγγραφής των πράξεων στο ΠΔΕ. Από 1.1.2009
η διαχείριση των συλλογικών αποφάσεων γίνεται και
ηλεκτρονικά μέσω του ΟΠΣ.
3. Οι χρηματοδοτήσεις στους δικαιούχους πραγματοποιούνται
το συντομότερο δυνατό και στο συνολικό
ποσό της δημόσιας συνεισφοράς. Κανένα ποσό και για
οποιαδήποτε αιτία δεν αφαιρείται ούτε παρακρατείται,
ούτε εισπράττεται οποιαδήποτε ειδική επιβάρυνση ή
άλλο τέλος ισοδύναμου αποτελέσματος το οποίο θα
είχε ως αποτέλεσμα τη μείωση των ποσών αυτών.
4. Τυχόν τόκοι, που παράγονται από την προχρηματοδότηση
στο πλαίσιο του επιχειρησιακού προγράμματος,
θεωρούνται εθνικοί πόροι και καλύπτουν εθνική δημόσια
συμμετοχή.
5. Οι φορείς που διαχειρίζονται τα παραπάνω ποσά
έχουν υποχρέωση να δηλώνουν τους δημιουργούμενους
τόκους στην αρχή πιστοποίησης. Τα τραπεζικά ή πιστωτικά
ιδρύματα, μέσω των οποίων κινούνται τα ανωτέρω
ποσά, υποχρεούνται στην παροχή στοιχείων κίνησης
των σχετικών λογαριασμών στην αρχή πιστοποίησης,
μετά από αίτημά της.
6. Τα έργα τα οποία συγχρηματοδοτούνται από επιχειρησιακά
προγράμματα που εντάσσονται στο στόχο
εδαφική συνεργασία δύνανται να εγγράφονται σε
συλλογική απόφαση του Υπουργείου Οικονομίας και
Οικονομικών.
7. (α) Η Βουλή των Ελλήνων μπορεί να συμμετέχει στα
επιχειρησιακά προγράμματα της προγραμματικής περιόδου
2007−2013 και στα λοιπά προγράμματα που χρηματοδοτούνται
από την Ευρωπαϊκή Ένωση. Η συμμετοχή
της στα προγράμματα αυτά θα πραγματοποιείται μέσω
της Υπηρεσίας Εφαρμογής Ευρωπαϊκών Προγραμμάτων, η
οποία θα ασκεί τις αρμοδιότητες της Βουλής των Ελλήνων
ως αναθέτουσας αρχής και ως δικαιούχου.
(β) Η εγγραφή έργων στο εκάστοτε ετήσιο πρόγραμμα
δημοσίων επενδύσεων με φορέα εκτέλεσης τη Βουλή
των Ελλήνων δια της Υπηρεσίας Εφαρμογής Ευρωπαϊκών
Προγραμμάτων εγκρίνεται από τον Υπουργό
Οικονομίας και Οικονομικών, ύστερα από πρόταση
του συντονιστή της Υπηρεσίας Εφαρμογής Ευρωπαϊκών
Προγραμμάτων. Οι πιστώσεις των έργων αυτών,
που περιλαμβάνονται στον προϋπολογισμό δημοσίων
επενδύσεων, εγγράφονται σε αντίστοιχη συλλογική
απόφαση έργου (ΣΑΕ) της Βουλής των Ελλήνων. Οι
χρηματοδοτήσεις θα ενεργούνται από το Υπουργείο
Οικονομίας και Οικονομικών και οι κατανομές χρηματοδοτήσεων
προς την Τράπεζα της Ελλάδος για κάθε
ενάριθμο έργο θα περιλαμβάνουν εντολή μεταφοράς
των σχετικών κονδυλίων στον Ειδικό Λογαριασμό της
Βουλής, που θα εξυπηρετεί και το σκοπό αυτόν.
8. Οι ανεξάρτητες αρχές που προβλέπονται στο Σύνταγμα
και οι οποίες συμμετέχουν στα επιχειρησιακά
προγράμματα της προγραμματικής περιόδου 2007−2013
και στα λοιπά προγράμματα της Ευρωπαϊκής Ένωσης
μπορούν να χρηματοδοτούνται για το σκοπό αυτόν
μέσω της συλλογικής απόφασης έργων (ΣΑΕ) της Βουλής
των Ελλήνων.
9. Με απόφαση του Υπουργού Οικονομίας και Οικονομικών
δημιουργείται ετήσιο εθνικό αποθεματικό επίδοσης,
από το οποίο χρηματοδοτούνται, στο πλαίσιο των
εθνικών αναπτυξιακών προγραμμάτων, έργα δικαιούχων
οι οποίοι ικανοποιούν τους ετήσιους ποσοτικούς στόχους
της παραγράφου 7 του άρθρου 21. Με την ίδια
απόφαση προσδιορίζονται τα κριτήρια και η διαδικασία
επίδοσης του υπόψη αποθεματικού.

11. Η χρηματοδότηση από το ΠΔΕ των Ο.Τ.Α. α΄ βαθμού
με πληθυσμό άνω των πέντε χιλιάδων (5.000) κατοίκων,
μετά την εγγραφή του έργου στο συγχρηματοδοτούμενο
ΠΔΕ, θα μεταβιβάζεται υποχρεωτικά από τον
αρμόδιο φορέα (Υπουργείο, Περιφέρεια) στον Ο.Τ.Α. α΄
βαθμού σύμφωνα με τα προβλεπόμενα στην απόφαση
ένταξης με υποχρέωση των Ο.Τ.Α. να τηρούν ξεχωριστούς
λογαριασμούς και οι πληρωμές να εκτελούνται
αποκλειστικά και μόνο για τα έργα που τους έχουν
διατεθεί. Οι σχετικές δαπάνες πραγματοποιούνται σύμφωνα
με το ν. 3463/2006 «Κύρωση του Κώδικα Δήμων
και Κοινοτήτων».
12. Οι αποφάσεις εγκρίσεων έργων – μελετών του ΠΔΕ
που εκδίδονται κατά τη διάρκεια του έτους (προεγκρίσεις)
έχουν την ίδια ισχύ με τις Συλλογικές Αποφάσεις
έργων – μελετών (ΣΑΕ, ΣΑΜ) και δεν απαιτείται η έκδοση
ΣΑ στο τέλος του έτους. Ο απολογισμός έτους του ΠΔΕ
θα περιλαμβάνει στοιχεία των ΣΑ έργων – μελετών,
των αποφάσεων εγκρίσεων (προεγκρίσεις) και στοιχεία
πληρωμών της Τράπεζας της Ελλάδος.
ΚΕΦΑΛΑΙΟ Ε΄
ΕΛΕΓΧΟΣ

Άρθρο 15
Αρχή Ελέγχου
1. Αρχή ελέγχου της παρ. 1 (γ) του άρθρου 59 του
Κανονισμού 1083/2006 και της παρ. 1 (γ) του άρθρου
58 του Κανονισμού 1198/2006 για όλα τα επιχειρησιακά
προγράμματα του ΕΣΠΑ και του επιχειρησιακού
προγράμματος «Αλιείας» ορίζεται η Επιτροπή Δημοσιονομικού
Ελέγχου (ΕΔΕΛ), η οποία συγκροτείται με
απόφαση του Υπουργού Οικονομίας και Οικονομικών
και υπάγεται στη Γενική Γραμματεία Δημοσιονομικής
Πολιτικής του Υπουργείου Οικονομίας και Οικονομικών.
Η Επιτροπή Δημοσιονομικού Ελέγχου είναι επταμελής
και αποτελείται από τον Γενικό Διευθυντή Διοίκησης και
Ελέγχου Συγχρηματοδοτούμενων Προγραμμάτων από
την Ευρωπαϊκή Ένωση ως Πρόεδρο, από προϊσταμένους
των Διευθύνσεων Προγραμματισμού και Ελέγχων, Σχεδιασμού
και Αξιολόγησης Ελέγχων και Δημοσιονομικών
Σχέσεων με την Ευρωπαϊκή Ένωση του Υπουργείου Οικονομίας
και Οικονομικών (ΓΛΚ), καθώς και από τρεις
εμπειρογνώμονες με εμπειρία σε θέματα εφαρμογής
κοινοτικού δικαίου και ελέγχου συγχρηματοδοτούμενων
προγραμμάτων ή δημοσίων έργων. Με την ίδια ή όμοια
απόφαση ορίζονται τα αναπληρωματικά μέλη της ΕΔΕΛ
και η γραμματεία αυτής, η οποία στελεχώνεται από
υπαλλήλους των ανωτέρω διευθύνσεων. Στη σύνθεση
της ΕΔΕΛ δεν μπορεί να μετέχει, ως μέλος, ο προϊστάμενος
της διεύθυνσης στην οποία ανήκει το συζητούμενο
κατά τη συνεδρίαση θέμα. Εισηγητές της ΕΔΕΛ
ορίζονται κάθε φορά οι καθ’ ύλην αρμόδιοι προϊστάμενοι
διευθύνσεων, θέμα των οποίων εξετάζεται.
2. Η ΕΔΕΛ έχει την ευθύνη για τον έλεγχο της ουσιαστικής
λειτουργίας του συστήματος διαχείρισης και
ελέγχου των επιχειρησιακών προγραμμάτων του ΕΣΠΑ
και του επιχειρησιακού προγράμματος «Αλιείας». Στο
πλαίσιο αυτό η ΕΔΕΛ αναλαμβάνει τις ακόλουθες αρμοδιότητες:
(α) Διασφαλίζει τη διενέργεια ελέγχων για την επαλήθευση
της αποτελεσματικής λειτουργίας του συστήματος
διαχείρισης και ελέγχου των επιχειρησιακών
προγραμμάτων.
(β) Διασφαλίζει ότι οι έλεγχοι των πράξεων πραγματοποιούνται
σε κατάλληλο δείγμα για την επαλήθευση
των δηλωθέντων στην Επιτροπή δαπανών, για το
σκοπό αυτό διαμορφώνει μεθοδολογία δειγματοληψίας
πράξεων.
(γ) Υποβάλλει στην Επιτροπή, εντός εννέα μηνών από
την έγκριση του επιχειρησιακού προγράμματος, στρατηγική
ελέγχου που καλύπτει τους φορείς που θα εκτελέσουν
τους ελέγχους που αναφέρονται στα στοιχεία (α)
και (β), τη μέθοδο ελέγχου που θα χρησιμοποιηθεί, τη
μέθοδο δειγματοληψίας για τους ελέγχους των πράξεων,
καθώς και ενδεικτικό προγραμματισμό των ελέγχων
προκειμένου να διασφαλίζεται ο έλεγχος των κυριότερων
φορέων, καθώς και η ομοιόμορφη κατανομή των
ελέγχων καθ’ όλη την περίοδο προγραμματισμού.
Στην περίπτωση που εφαρμόζεται κοινό σύστημα
σε περισσότερα του ενός επιχειρησιακά προγράμματα,
είναι δυνατόν να υποβάλλεται ενιαία στρατηγική
ελέγχου.
(δ) Μέχρι τις 31 Δεκεμβρίου κάθε έτους από το 2008
έως το 2015 υποβάλλει στην Επιτροπή:
(i) Ετήσια έκθεση ελέγχου στην οποία παρατίθενται
τα πορίσματα των ελέγχων που πραγματοποιήθηκαν
κατά το προηγούμενο δωδεκάμηνο που λήγει στις 30
Ιουνίου του συγκεκριμένου έτους σύμφωνα με τη στρατηγική
ελέγχου του επιχειρησιακού προγράμματος και
αναφέρονται οι τυχόν ελλείψεις που διαπιστώθηκαν στα
συστήματα διαχείρισης και ελέγχου του προγράμματος.
Η πρώτη έκθεση, που θα υποβληθεί στις 31 Δεκεμβρίου
2008 το αργότερο, καλύπτει την περίοδο από 1ης Ιανουαρίου
2007 έως τις 30 Ιουνίου 2008. Οι πληροφορίες
που αφορούν στους ελέγχους που διεξάγονται μετά την
1η Ιουλίου 2015 περιλαμβάνονται στην τελική έκθεση
ελέγχου η οποία υποστηρίζει τη δήλωση κλεισίματος.
(ii) Γνωμοδότηση, βάσει των ελέγχων που έχει πραγματοποιήσει
δια των διευθύνσεων του άρθρου 16 ή έχουν
διενεργηθεί υπό την ευθύνη της, ως προς το κατά πόσον
το σύστημα διαχείρισης και ελέγχου λειτουργεί
ουσιαστικά ώστε να διασφαλίζει επαρκώς το γεγονός
ότι οι καταστάσεις δαπανών που υποβάλλονται στην
Επιτροπή είναι ορθές και, συνεπώς, ότι οι σχετικές συναλλαγές
είναι νόμιμες και κανονικές.
(iii) Δήλωση μερικού κλεισίματος, ανάλογα με την περίπτωση
κατά τα προβλεπόμενα στα άρθρα 88 του
Κανονισμού 1083/2006 και 85 του Κανονισμού 1198/2006,
η οποία αξιολογεί τη νομιμότητα και κανονικότητα των
σχετικών δαπανών.
Στην περίπτωση που ισχύει κοινό σύστημα για περισσότερα
του ενός επιχειρησιακά προγράμματα, η ετήσια
έκθεση, η γνωμοδότηση και η δήλωση μερικού κλεισίματος
των σημείων (i), (ii) και (iii) ανωτέρω, δύνανται να καλύπτουν
όλα τα σχετικά επιχειρησιακά προγράμματα.
(ε) Υποβάλλει στην Επιτροπή, κατά τα οριζόμενα στα
άρθρα 62 του Κανονισμού 1083/2006 και 61 του Κανονισμού
1198/2006, δήλωση κλεισίματος του επιχειρησιακού
προγράμματος, στην οποία αξιολογείται η εγκυρότητα
της αίτησης πληρωμής του τελικού υπολοίπου, καθώς
και η νομιμότητα και κανονικότητα των σχετικών συναλλαγών
που καλύπτονται από την τελική κατάσταση
δαπανών η οποία υποστηρίζεται από τελική έκθεση
ελέγχου.
(στ) Μεριμνά για την ηλεκτρονική διαβίβαση στην Επιτροπή
των παρατυπιών, οι οποίες αποτέλεσαν αντικείμενο
διοικητικών και δικαστικών προσφυγών σύμφωνα
με τα προβλεπόμενα στα άρθρα 27 έως 36 του Εφαρμοστικού
Κανονισμού εφαρμοζομένων κατ’ αναλογίαν
στις περιπτώσεις παρατυπιών που εντοπίζονται κατά
τους ελέγχους του επιχειρησιακού προγράμματος που
συγχρηματοδοτείται στο πλαίσιο του Ευρωπαϊκού Ταμείου
Αλιείας.
(ζ) Συνεργάζεται με την Επιτροπή για το συντονισμό
των ελέγχων των επιχειρησιακών προγραμμάτων και
των μεθόδων διενέργειας αυτών και ανταλλάσσει τα
αποτελέσματα των ελέγχων των συστημάτων διαχείρισης
και ελέγχου, καθώς και απόψεις επί λοιπών θεμάτων
σύμφωνα με τα οριζόμενα στο άρθρο 73 του Κανονισμού
(ΕΚ) 1083/2006 του Συμβουλίου.
3. Έχει την ευθύνη της σύνταξης έκθεσης και της
διατύπωσης γνώμης που αναφέρονται στο άρθρο 71
παράγραφος 2 του Κανονισμού. Το έργο αυτό η ΕΔΕΛ
δύναται να το αναθέσει και σε φορέα λειτουργικά ανεξάρτητο
από τις διαχειριστικές αρχές και την αρχή
πιστοποίησης. Η ανωτέρω έκθεση και διατύπωση γνώμης
συντάσσεται κατόπιν αξιολόγησης που διενεργείται
σύμφωνα με τα διεθνώς αποδεκτά ελεγκτικά πρότυπα
και διαβιβάζεται στην εθνική αρχή συντονισμού προκειμένου
να υποβληθεί στην Επιτροπή.
4. Η ΕΔΕΛ εκπροσωπεί τη χώρα στην ομάδα ελεγκτών
που επικουρεί την Αρχή Ελέγχου των επιχειρησιακών
προγραμμάτων ευρωπαϊκής εδαφικής συνεργασίας,
σύμφωνα με τα οριζόμενα στην παρ. 2 του άρθρου 14
του Κανονισμού (ΕΚ) 1080/2006 του Ευρωπαϊκού Κοινοβουλίου
και του Συμβουλίου.
5. Η ΕΔΕΛ διασφαλίζει ότι το έργο του ελέγχου ασκείται
λαμβάνοντας υπόψη διεθνώς αποδεκτά πρότυπα
ελέγχου.
6. Κατά την άσκηση των αρμοδιοτήτων της η ΕΔΕΛ
μεριμνά ιδιαιτέρως για τη διαφύλαξη δεδομένων προσωπικού
χαρακτήρα και εμπιστευτικών πληροφοριών,
των οποίων λαμβάνουν γνώση τα όργανα αυτής.
7. Με απόφαση του Υπουργού Οικονομίας και Οικονομικών
δύναται να συγκροτούνται επιτροπές ή ομάδες
εργασίας για την υποβοήθηση του έργου της ΕΔΕΛ. Με
την ίδια απόφαση καθορίζονται οι αμοιβές των επιτροπών
ή των ομάδων εργασίας σύμφωνα με τα οριζόμενα
στην παράγραφο 8 περίπτωση (γ) του άρθρου 19.
8. Η ΕΔΕΛ ασκεί και τις αρμοδιότητες του άρθρου 17
του ν. 2860/2000 για τους ελέγχους και τις δηλώσεις
κλεισίματος των Επιχειρησιακών Προγραμμάτων του
ΚΠΣ 2000−2006, των Κοινοτικών Πρωτοβουλιών και των
έργων του Ταμείου Συνοχής της προγραμματικής περιόδου
2000−2006.

Άρθρο 16
Έλεγχοι Αρχής Ελέγχου
1. Για τις ανάγκες της εκτέλεσης των ελέγχων και
τη λειτουργία της Επιτροπής Δημοσιονομικού Ελέγχου
συνιστώνται στο Υπουργείο Οικονομίας και Οικονομικών
– Γενική Γραμματεία Δημοσιονομικής Πολιτικής (ΓΛΚ)
οι διευθύνσεις:
(i) Διεύθυνση Προγραμματισμού και Ελέγχων Επιχειρησιακών
Προγραμμάτων που συγχρηματοδοτούνται
από το Ευρωπαϊκό Ταμείο Περιφερειακής Ανάπτυξης
και το Ταμείο Συνοχής, η οποία περιλαμβάνει τα κατωτέρω
Τμήματα:
Τμήμα Α: Προγραμματισμού και Ελέγχου των Επιχειρησιακών
Προγραμμάτων «Περιβάλλον − Αειφόρος
Ανάπτυξη» και «Ενίσχυση της Προσπελασιμότητας» που
συγχρηματοδοτούνται από το Ευρωπαϊκό Ταμείο Περιφερειακής
Ανάπτυξης και το Ταμείο Συνοχής.
Τμήμα Β: Προγραμματισμού και Ελέγχου των Επιχειρησιακών
Προγραμμάτων «Ανταγωνιστικότητα και
Επιχειρηματικότητα», «Ψηφιακή Σύγκλιση» και «Τεχνική
Υποστήριξη Εφαρμογής» που συγχρηματοδοτούνται
από το Ευρωπαϊκό Ταμείο Περιφερειακής Ανάπτυξης.
Τμήμα Γ: Προγραμματισμού και Ελέγχου των Περιφερειακών
Επιχειρησιακών Προγραμμάτων που συγχρηματοδοτούνται
από το Ευρωπαϊκό Ταμείο Περιφερειακής
Ανάπτυξης.
Τμήμα Δ: Επικοινωνίας και Διοικητικής Υποστήριξης.
(ii) Διεύθυνση Προγραμματισμού και Ελέγχων Επιχειρησιακών
Προγραμμάτων που συγχρηματοδοτούνται
από το Ευρωπαϊκό Κοινωνικό Ταμείο, από το Ευρωπαϊκό
Ταμείο Αλιείας και επιχειρησιακών προγραμμάτων που
εντάσσονται στο στόχο Ευρωπαϊκή Εδαφική Συνεργασία,
η οποία περιλαμβάνει τα κατωτέρω τμήματα:
Τμήμα Α: Προγραμματισμού και Ελέγχου των Επιχειρησιακών
Προγραμμάτων «Ανάπτυξη Ανθρώπινου Δυναμικού»
και «Εθνικό Αποθεματικό Απροβλέπτων» που
συγχρηματοδοτούνται από το Ευρωπαϊκό Κοινωνικό
Ταμείο.
Τμήμα Β: Προγραμματισμού και Ελέγχου των Επιχειρησιακών
Προγραμμάτων «Διοικητική Μεταρρύθμιση»
και «Εκπαίδευση και Δια Βίου Μάθηση» που συγχρηματοδοτούνται
από το Ευρωπαϊκό Κοινωνικό Ταμείο.
Τμήμα Γ: Προγραμματισμού και Ελέγχου του Επιχειρησιακού
Προγράμματος που συγχρηματοδοτείται από
το Ευρωπαϊκό Ταμείο Αλιείας και των επιχειρησιακών
προγραμμάτων που εντάσσονται στο στόχο Ευρωπαϊκή
Εδαφική Συνεργασία.
Τμήμα Δ: Επικοινωνίας και Διοικητικής Υποστήριξης.
(iii) Διεύθυνση Σχεδιασμού και Αξιολόγησης Ελέγχων,
η οποία περιλαμβάνει τα κατωτέρω Τμήματα:
Τμήμα Α: Στρατηγικής και Μεθοδολογιών.
Τμήμα Β: Παρακολούθησης των Διορθωτικών Μέτρων.
Τμήμα Γ: Εκθέσεων και Γνωμοδοτήσεων.
Τμήμα Δ: Δηλώσεων Κλεισίματος.
2. Των διευθύνσεων του παρόντος άρθρου προΐστανται
υπάλληλοι της κατηγορίας ΠΕ του κλάδου Δημοσιονομικών
και των τμημάτων υπάλληλοι της κατηγορίας
ΠΕ των κλάδων Δημοσιονομικών, Μηχανικών, Γεωτεχνικών
και Πληροφορικής.
3. Οι προβλεπόμενες από την παρ. 12 του άρθρου 17
του ν. 2860/2000, όπως τροποποιήθηκε με την παρ. 6 του
άρθρου 23 του ν. 3148/2003, οργανικές θέσεις προσωπικού
των Διευθύνσεων Προγραμματισμού και Ελέγχων,
καθώς και Μελετών και Αξιολόγησης, μεταφέρονται
αυτοδίκαια με τον παρόντα νόμο και ανακατανέμονται
στις διευθύνσεις του παρόντος άρθρου.
4. Για τη στελέχωση των διευθύνσεων της παραγράφου
1, στους υφιστάμενους κλάδους προσωπικού του
Γενικού Λογιστηρίου του Κράτους συνιστώνται επιπλέον
οι παρακάτω θέσεις: 30 θέσεις υπαλλήλων με βαθμούς
Δ−Α του κλάδου Δημοσιονομικών, κατηγορίας ΠΕ, 3
θέσεις υπαλλήλων με βαθμούς Δ−Α του κλάδου Δημοσιονομικών,
κατηγορίας ΔΕ, 15 θέσεις υπαλλήλων με
βαθμούς Δ−Α του κλάδου Μηχανικών, κατηγορίας ΠΕ.
5. (α) Η στελέχωση των θέσεων των διευθύνσεων μπορεί
να γίνεται και με υπαλλήλους που αποσπώνται ή
μετατάσσονται ή μετακινούνται από το Δημόσιο, τους
Ο.Τ.Α. και τα Ν.Π.Δ.Δ. ή Ν.Π.Ι.Δ. του ευρύτερου δημόσιου
τομέα, όπως αυτός οριοθετήθηκε από το ν. 1256/ 1982
(ΦΕΚ 65 Α΄), με κοινή απόφαση του Υπουργού Οικονομίας
και Οικονομικών και του κατά περίπτωση αρμόδιου
Υπουργού, κατά παρέκκλιση των ισχυουσών διατάξεων
ή και κατόπιν αιτήσεως του ενδιαφερόμενου υπαλλήλου.
(β) Για τη μετάταξη απαιτείται οι υπάλληλοι να κατέχουν
τα τυπικά προσόντα της θέσης στην οποία μετατάσσονται.
Η μετάταξη γίνεται με κοινή απόφαση του
Υπουργού Οικονομίας και Οικονομικών και του κατά
περίπτωση οικείου Υπουργού, κατά παρέκκλιση των κειμένων
διατάξεων. Για το προσωπικό με σχέση εργασίας
ιδιωτικού δικαίου αορίστου χρόνου, το οποίο υπηρετεί
στο Δημόσιο ή σε νομικά πρόσωπα δημοσίου δικαίου,
που κατέχει τα τυπικά προσόντα που προβλέπονται στις
ανωτέρω θέσεις μόνιμου προσωπικού, η μεταφορά γίνεται
σε συνιστώμενες με τη σχετική πράξη αντίστοιχης
εξειδίκευσης θέσεις ιδιωτικού δικαίου, με ταυτόχρονη
δέσμευση μόνιμων θέσεων. Το εν λόγω προσωπικό διατηρεί
το δικαίωμα επιλογής ασφαλιστικού καθεστώτος
κύριας, επικουρικής ασφάλισης και πρόνοιας, καθώς
και υγειονομικής περίθαλψης. Ο χρόνος υπηρεσίας των
κατά τα ανωτέρω μετατασσόμενων ή μεταφερόμενων
υπαλλήλων, στους φορείς από τους οποίους προέρχονται,
θεωρείται ως διανυθείς στην υπηρεσία που
τοποθετούνται, για τη μισθολογική και βαθμολογική
τους εξέλιξη.
6. Οι έλεγχοι της περίπτωσης (β) της παραγράφου 2
του άρθρου 15 πραγματοποιούνται επιτόπου, βάσει εγγράφων
και αρχείων που τηρούνται από τον δικαιούχο.
Οι έλεγχοι επαληθεύουν ότι πληρούνται οι ακόλουθες
προϋποθέσεις:
(α) η πράξη ικανοποιεί τα κριτήρια επιλογής για το
επιχειρησιακό πρόγραμμα, υλοποιήθηκε σύμφωνα με την
απόφαση ένταξης και πληροί οποιονδήποτε ισχύοντα
όρο ως προς τη λειτουργικότητα και τη χρήση της ή
σχετικά με τους επιδιωκόμενους στόχους·
(β) οι δηλωθείσες στην Επιτροπή δαπάνες αντιστοιχούν
στα λογιστικά έγγραφα και τα δικαιολογητικά που
τηρούνται από τον δικαιούχο·
(γ) οι δηλωθείσες στην Επιτροπή δαπάνες συνάδουν
προς τους κοινοτικούς και τους εθνικούς κανόνες·
(δ) η δημόσια συνεισφορά έχει καταβληθεί στον δικαιούχο
σύμφωνα με το άρθρο 80 του Κανονισμού.
7. Οι έλεγχοι διενεργούνται με εντολή του προέδρου
της ΕΔΕΛ βάσει ετήσιου προγραμματισμού που εγκρίνεται
από την Επιτροπή Δημοσιονομικού Ελέγχου στο
πλαίσιο της στρατηγικής ελέγχου, ύστερα από εισήγηση
της αρμόδιας Διεύθυνσης Προγραμματισμού και
Ελέγχων. Επίσης διενεργούνται έκτακτοι έλεγχοι εκτός
προγραμματισμού, όταν αυτό απαιτείται.
8. Οι έλεγχοι διενεργούνται από ελεγκτικές ομάδες
που συγκροτούνται από υπαλλήλους των διευθύνσεων
της παραγράφου 1 του παρόντος άρθρου. Στις ελεγκτικές
ομάδες μπορούν να συμμετέχουν και υπάλληλοι
των λοιπών υπηρεσιών της Γενικής Γραμματείας Δημοσιονομικής
Πολιτικής. Οι ανωτέρω ελεγκτικές ομάδες
δύναται να συνεπικουρούνται στο έργο τους από
εμπειρογνώμονες. Οι εμπειρογνώμονες μπορεί να είναι
δημόσιοι υπάλληλοι κατηγορίας ΠΕ ή ΤΕ, υπάλληλοι
του ευρύτερου δημόσιου τομέα και της ΜΟΔ ΑΕ και
ιδιώτες εμπειρογνώμονες οι οποίοι είναι εγγεγραμμένοι
στο μητρώο εμπειρογνωμόνων. Για τους συμμετέχοντες
στις ελεγκτικές ομάδες διασφαλίζεται η λειτουργική
ανεξαρτησία τους από τις διαχειριστικές αρχές, τους
ενδιάμεσους φορείς διαχείρισης και την αρχή πιστοποίησης.
9. Στο μητρώο εμπειρογνωμόνων, που καταρτίζεται
και τηρείται από τη Γενική Διεύθυνση Διοίκησης και
Ελέγχου Συγχρηματοδοτούμενων Προγραμμάτων από
την Ευρωπαϊκή Ένωση, εγγράφονται με απόφαση του
προϊσταμένου αυτής, ύστερα από δημόσια πρόσκληση
και αξιολόγηση από την ΕΔΕΛ, πρόσωπα, τα οποία
έχουν ειδικές γνώσεις και εμπειρία σχετική με τους
διενεργούμενους υπό την ευθύνη της ελέγχους.
10. Μετά το πέρας του ελέγχου, το όργανο ελέγχου
των παραγράφων 8 και 12 συντάσσει έκθεση προσωρινών
αποτελεσμάτων ελέγχου, την οποία υποβάλλει στην
αρμόδια Διεύθυνση Προγραμματισμού και Ελέγχων. Η
Διεύθυνση αυτή, αφού ελέγξει την πληρότητα της έκθεσης,
τη διαβιβάζει στον Γενικό Διευθυντή Διοίκησης
και Ελέγχου Συγχρηματοδοτούμενων Προγραμμάτων
από την Ευρωπαϊκή Ένωση, ο οποίος τη θεωρεί. Μετά
τη θεώρηση η αρμόδια Διεύθυνση Προγραμματισμού και
Ελέγχων την κοινοποιεί στον ελεγχόμενο, στην οικεία
διαχειριστική αρχή και στον κατά περίπτωση ενδιάμεσο
φορέα διαχείρισης, στην αρχή πιστοποίησης και στην
εθνική αρχή συντονισμού. Οι ανωτέρω φορείς έχουν
δικαίωμα να υποβάλουν, εγγράφως, αντιρρήσεις ή και
παρατηρήσεις εντός σαράντα (40) ημερών από την ημέρα
επίδοσης της έκθεσης ελέγχου. Μετά την παρέλευση
της ανωτέρω προθεσμίας, οι εκθέσεις προσωρινών
αποτελεσμάτων ελέγχου με τις τυχόν αντιρρήσεις ή
και παρατηρήσεις των ανωτέρω φορέων και σχετική
εισήγηση της αρμόδιας Διεύθυνσης Προγραμματισμού
και Ελέγχων εξετάζονται από την Επιτροπή Δημοσιονομικού
Ελέγχου, η οποία εγκρίνει και οριστικοποιεί
τα αποτελέσματα ελέγχων. Στη συνεδρίαση της ΕΔΕΛ
δύναται να παρευρίσκονται, μετά από πρόσκλησή της, οι
φορείς που υπέβαλαν αντιρρήσεις ή και παρατηρήσεις,
για υποστήριξη των θέσεών τους. Τα οριστικά αποτελέσματα
της ΕΔΕΛ κοινοποιούνται αρμοδίως και εφόσον
προκύψει θέμα ανάκτησης αχρεωστήτως ή παρανόμως
καταβληθέντων ποσών, αυτά αναζητούνται με απόφαση
του Υπουργού Οικονομίας και Οικονομικών.
11. Όταν τα προβλήματα που διαπιστώνονται εντοπίζονται
στη λειτουργία των συστημάτων διαχείρισης και
ελέγχου και εφόσον συνεπάγονται κίνδυνο για άλλες
πράξεις στο πλαίσιο του επιχειρησιακού προγράμματος,
η ΕΔΕΛ αποφασίζει τη διενέργεια περαιτέρω εξέτασης,
συμπεριλαμβανομένων πρόσθετων ελέγχων, προκειμένου
να προσδιοριστεί το μέγεθος αυτών των προβλημάτων.
12. Με απόφαση της ΕΔΕΛ μετά από εισήγηση του
αρμόδιου προϊσταμένου Διεύθυνσης Προγραμματισμού
και Ελέγχων, οι έλεγχοι πράξεων της παραγράφου 2 περίπτωση
(β) του άρθρου 15 δύναται να ανατίθενται σύμφωνα
με την κοινοτική και εθνική νομοθεσία, σε νομικά
πρόσωπα ιδιωτικού δικαίου που βάσει του καταστατικού
τους ασκούν ελεγκτικό έργο και δεν σχετίζονται, με
οποιονδήποτε τρόπο, με τη διαχείριση των προγραμμάτων,
την υλοποίηση των έργων και την πιστοποίηση
των δαπανών. Ο πρόεδρος της ΕΔΕΛ είναι αρμόδιος
για την τήρηση των διαδικασιών ανάθεσης.
13. Από την έναρξη λειτουργίας των διευθύνσεων της
παραγράφου 1, η διαδικασία διενέργειας των ελέγχων
και έγκρισης των εκθέσεων αποτελεσμάτων ελέγχου
του ΚΠΣ 2000−2006, των Κοινοτικών Πρωτοβουλιών και
του Ταμείου Συνοχής της προγραμματικής περιόδου
2000−2006, πραγματοποιούνται κατά τις διατάξεις του
παρόντος νόμου.
14. Με αποφάσεις του Υπουργού Οικονομίας και Οικονομικών
καθορίζονται:
α) Οι ειδικότερες αρμοδιότητες της ΕΔΕΛ και τα θέματα
λειτουργίας αυτής.
β) Η κατανομή των αρμοδιοτήτων των διευθύνσεων
στα τμήματα της παραγράφου 1 και ο χρόνος έναρξης
λειτουργίας των διευθύνσεων αυτών, καθώς και
η ανακατανομή των αρμοδιοτήτων των διευθύνσεων
που συστάθηκαν με την παρ. 10 του άρθρου 17 του ν.
2860/2000.
γ) Το ειδικό επίδομα των αποσπασμένων υπαλλήλων
της παραγράφου 5 του παρόντος άρθρου.
δ) Τα επί μέρους θέματα για την κατάρτιση του μητρώου
εμπειρογνωμόνων της παραγράφου 9.
ε) Οι σχετικές διαδικασίες ανάκτησης αχρεωστήτως
ή παρανόμως καταβληθέντων ποσών.
στ) Η αποζημίωση των μελών, των εισηγητών και των
μελών της γραμματείας της ΕΔΕΛ, καθώς και η αποζημίωση
των ελεγκτών (δημοσίων υπαλλήλων και ιδιωτών)
της παραγράφου 9 για τη συμμετοχή τους στους
ελέγχους, το ύψος της εκτός έδρας αποζημίωσης και
τα έξοδα μετακίνησης αυτών, σύμφωνα με το άρθρο 17
παρ. 6 του ν. 2860/2000, κατά παρέκκλιση των διατάξεων
περί οδοιπορικών εξόδων.
ζ) Κάθε αναγκαία λεπτομέρεια για την εφαρμογή των
άρθρων 15 και 16 του παρόντος νόμου.
15. Οι διευθύνσεις της παραγράφου 1 ασκούν παράλληλα
και τις αρμοδιότητες που προβλέπονται στην παρ.
10 του άρθρου 17 του ν. 2860/2000.
ΚΕΦΑΛΑΙΟ ΣΤ΄
ΕΙΔΙΚΑ ΘΕΜΑΤΑ

Άρθρο 17
Εφαρμογή κρατικών ενισχύσεων
Στις περιπτώσεις που ως ενδιάμεσοι φορείς διαχείρισης
πράξεων κρατικών ενισχύσεων ορίζονται χρηματοπιστωτικά
ιδρύματα, ισχύουν τα ακόλουθα:
1. Με απόφαση του Υπουργού Οικονομίας και Οικονομικών
δύναται να διατίθενται πιστώσεις από τον Κρατικό
Προϋπολογισμό με χρηματοδοτήσεις από κοινοτικούς
ή/και εθνικούς πόρους, να ορίζονται τα ποσά, τα ποσοστά
και τα είδη των ενισχύσεων και να ρυθμίζεται
κάθε αναγκαία λεπτομέρεια σχετικά με την εφαρμογή
δράσεων κρατικών ενισχύσεων στο πλαίσιο των επιχειρησιακών
προγραμμάτων του ΕΣΠΑ. Με κοινή απόφαση
των Υπουργών Οικονομίας και Οικονομικών και των καθ’
ύλην αρμόδιων Υπουργών δύνανται να ρυθμίζονται θέματα
που αφορούν:
α) τις υπαγόμενες κατηγορίες ενισχύσεων,
β) τους δικαιούχους των ενισχύσεων,
γ) τις επιλέξιμες δαπάνες,
δ) το περιεχόμενο του φακέλου υποψηφιότητας,
ε) τις διαδικασίες προκήρυξης για την υπαγωγή στις
ενισχύσεις και ενημέρωσης των δικαιούχων και την υποβολή
φακέλου υποψηφιότητας,
στ) τις προϋποθέσεις και τα κριτήρια υπαγωγής των
ενισχύσεων,
ζ) τη διαδικασία αξιολόγησης των δικαιούχων και του
φακέλου υποψηφιότητας,
η) τη διαδικασία παρακολούθησης και ελέγχου των
υπαγόμενων ενισχύσεων, καθώς και την πιστοποίηση
των ενισχυόμενων επιχειρήσεων και των επιλέξιμων
δαπανών,
θ) τη σύσταση και λειτουργία επιτροπών αξιολόγησης
και γνωμοδοτικών επιτροπών, καθώς και τη χρησιμοποίηση
εμπειρογνωμόνων από το όργανο που θα οριστεί
στην απόφαση,
(ι) τα αρμόδια όργανα και φορείς για την παραλαβή
και αξιολόγηση του φακέλου υποψηφιότητας, καθώς
και την έγκριση υπαγωγής, την παρακολούθηση και τον
έλεγχο των ενισχύσεων, την πιστοποίηση των επιλέξιμων
δαπανών και την παρακολούθηση της ολοκλήρωσης
των ενισχύσεων,
ια) τα δικαιολογητικά βάσει των οποίων παρέχονται
οι ενισχύσεις,
ιβ) τους εμπλεκόμενους φορείς για τη χορήγηση των
ενισχύσεων, καθώς και κάθε αναγκαία λεπτομέρεια για
την εφαρμογή της διάταξης της παραγράφου αυτής.
2. Με όμοιες αποφάσεις εγκρίνονται οι εκάστοτε προκηρύξεις
προς τους δικαιούχους ενισχύσεων στις οποίες
ορίζονται τα ποσά των προκηρύξεων, οι προθεσμίες και
κάθε σχετικό θέμα.
3. Με απόφαση του Υπουργού Οικονομίας και Οικονομικών,
μπορεί να ρυθμίζονται θέματα που αφορούν
τις μεταβιβάσεις και εκκαθαρίσεις των ποσών προς τα
νομικά πρόσωπα που ορίζονται ως ενδιάμεσοι φορείς
διαχείρισης σύμφωνα με το άρθρο 4, για τις δράσεις
των κρατικών ενισχύσεων της παραγράφου 1, καθώς
και κάθε σχετική λεπτομέρεια.

Άρθρο 18
Στελέχωση ειδικών υπηρεσιών
1. Η στελέχωση των ειδικών υπηρεσιών του παρόντος
νόμου γίνεται με μετακίνηση προσωπικού που υπηρετεί
στο οικείο Υπουργείο ή οικεία περιφέρεια, με απόσπαση
προσωπικού που υπηρετεί σε φορείς του δημόσιου ή
ευρύτερου δημόσιου τομέα όπως αυτός ορίζεται από
τις κείμενες διατάξεις με οποιαδήποτε σχέση εργασίας
ή με πρόσληψη νέου προσωπικού:
(α) Η μετακίνηση υπηρετούντος προσωπικού ή η
απόσπαση προσωπικού που υπηρετεί σε φορείς του
δημόσιου ή ευρύτερου δημόσιου τομέα, συμπεριλαμβανομένης
της ΜΟΔ ΑΕ, γίνεται με απόφαση του αρμόδιου
Υπουργού ή Γενικού Γραμματέα Περιφέρειας ή με κοινή
απόφαση των αρμόδιων Υπουργών χωρίς να απαιτείται
γνώμη του υπηρεσιακού συμβουλίου, ύστερα από αίτηση
του ενδιαφερόμενου υπαλλήλου ή μετά από διαπίστωση
σχετικής υπηρεσιακής ανάγκης, και κατόπιν ερωτήματος
του Γενικού ή Ειδικού Γραμματέα στον οποίο υπάγεται η
ειδική υπηρεσία προς την επιτροπή αξιολόγησης. Η επιτροπή
αξιολόγησης αποτελείται από εμπειρογνώμονες
και συγκροτείται με κοινή απόφαση των Υπουργών Εσωτερικών
και Οικονομίας και Οικονομικών. Η διαδικασία
αξιολόγησης υποστηρίζεται από τη ΜΟΔ ΑΕ. Η απόσπαση
προσωπικού δύναται να διενεργείται και ύστερα από
δημόσια πρόσκληση του αρμόδιου Υπουργού ή Γενικού
Γραμματέα της Περιφέρειας με την οποία καθορίζονται
ο αριθμός των θέσεων που θα καλυφθούν, τα απαιτούμενα
τυπικά και ουσιαστικά προσόντα των υποψηφίων
για την κάλυψη των θέσεων αυτών, καθώς και ο χρόνος
και ο τόπος υποβολής αίτησης των ενδιαφερομένων. Με
κοινή απόφαση των Υπουργών Οικονομίας και Οικονομικών
και του οικείου Υπουργού μετά από πρόταση του
Γενικού ή Ειδικού Γραμματέα Υπουργείου καθορίζονται
τα απαιτούμενα τυπικά και ουσιαστικά προσόντα του
προσωπικού που μετακινείται ή αποσπάται. Με απόφαση
του Υπουργού Οικονομίας και Οικονομικών μετά από
πρόταση του Γενικού Γραμματέα Περιφέρειας καθορίζονται
τα απαιτούμενα τυπικά ή ουσιαστικά προσόντα του
προσωπικού που μετακινείται ή αποσπάται σε ειδικές
υπηρεσίες της Περιφέρειας. Με κοινή απόφαση των
Υπουργών Εσωτερικών και Οικονομίας και Οικονομικών
καθορίζεται η διαδικασία αξιολόγησης και επιλογής και
κάθε αναγκαία λεπτομέρεια. Οι κοινές αποφάσεις καθορισμού
προσόντων και διαδικασίας αξιολόγησης και
επιλογής του προσωπικού των ειδικών υπηρεσιών, που
εκδόθηκαν δυνάμει της παραγράφου 2(α) του άρθρου 7
του ν. 2860/2000, παραμένουν σε ισχύ και εφαρμόζονται
αναλόγως για τις ειδικές υπηρεσίες που συνεχίζουν
τη λειτουργία τους κατά την προγραμματική περίοδο
2007−2013. Η μετακίνηση ή απόσπαση προσωπικού, από
μια ειδική υπηρεσία σε άλλη, πραγματοποιείται με κοινή
απόφαση των αρμόδιων Υπουργών ή/και Γενικών/Ειδικών
Γραμματέων μετά από ερώτημα και σχετική κρίση της
επιτροπής αξιολόγησης μόνο ως προς την κάλυψη των
ελάχιστων τυπικών προσόντων. Με την ίδια διαδικασία
είναι δυνατή η μετακίνηση ή η απόσπαση προσωπικού
μετά από αίτηση των ενδιαφερόμενων υπαλλήλων.
(β) Η απόσπαση ή μετακίνηση προσωπικού μπορεί να
γίνεται και ύστερα από δημόσια πρόσκληση της ΜΟΔ
ΑΕ, με την οποία καθορίζονται ο αριθμός των θέσεων
που θα καλυφθούν, τα απαιτούμενα τυπικά και ουσιαστικά
προσόντα των υποψηφίων για την κάλυψη των
θέσεων αυτών, καθώς και ο χρόνος και ο τόπος υποβολής
αίτησης από τους ενδιαφερομένους και γνώμη
της επιτροπής αξιολόγησης του εδαφίου (α). Ο τρόπος
δημοσίευσης της πρόσκλησης και κάθε αναγκαία λεπτομέρεια
ρυθμίζονται με κοινή απόφαση των Υπουργών
Εσωτερικών και Οικονομίας και Οικονομικών
(γ) Η πρόσληψη προσωπικού γίνεται σύμφωνα με τις
διατάξεις του ν. 2190/1994 και του άρθρου τρίτου του
ν. 2372/1996, όπως τροποποιείται και κωδικοποιείται σε
ενιαίο κείμενο με το άρθρο 33 του παρόντος νόμου.
(δ) Η στελέχωση των ειδικών υπηρεσιών γίνεται μετά
από διάγνωση των αναγκών στελέχωσης των ειδικών
υπηρεσιών από τη ΜΟΔ ΑΕ.
2. Η απόφαση για τη μετακίνηση ή την απόσπαση
προσωπικού γίνεται κατά παρέκκλιση των κείμενων
διατάξεων, ισχύει για τέσσερα (4) έτη και μπορεί να
παραταθεί μία ή περισσότερες φορές για ίσο χρονικό
διάστημα.
3. (α) Σε κάθε ειδική υπηρεσία συνιστάται μία θέση
προϊσταμένου και θέσεις προϊσταμένων μονάδων. Δύναται
επίσης να συνιστάται και μία θέση αναπληρωτή
προϊσταμένου. Οι ανωτέρω θέσεις συνιστώνται για θητεία
τεσσάρων ετών και η οποία μπορεί να παρατείνεται
μια ή περισσότερες φορές για ίσο χρονικό διάστημα. Ο αναπληρωτής προϊστάμενος μπορεί να ασκεί και
καθήκοντα προϊσταμένου μονάδας. Η αξιολόγηση και
επιλογή προϊσταμένων γίνονται με τη διαδικασία που
προβλέπεται στην παράγραφο 1 περιπτώσεις (α) και (β)
του παρόντος άρθρου. Εάν οι επιλεγέντες προϊστάμενοι
υπάγονται στις διατάξεις του ν. 3528/2007 η πλήρωση
των θέσεων γίνεται με ανάθεση αποκλειστικών καθηκόντων
για χρόνο ίσο με μια θητεία που μπορεί να
παρατείνεται μία ή περισσότερες φορές για ίσο χρονικό
διάστημα. Η ανάθεση καθηκόντων προϊσταμένου
ή αναπληρωτή προϊσταμένου ειδικής υπηρεσίας γίνεται
με απόφαση του οικείου Υπουργού ή του Γενικού
Γραμματέα Περιφέρειας, η ανάθεση καθηκόντων προϊσταμένου
μονάδας γίνεται με απόφαση του Γενικού ή
Ειδικού Γραμματέα που εποπτεύει την ειδική υπηρεσία. Σε κάθε άλλη περίπτωση η πλήρωση θέσης προϊσταμένου
ή αναπληρωτή προϊσταμένου ειδικής υπηρεσίας
γίνεται με απόφαση διορισμού του οικείου Υπουργού ή
του Γενικού Γραμματέα Περιφέρειας, η πλήρωση θέσης
προϊσταμένου μονάδας γίνεται με απόφαση διορισμού
του Γενικού ή Ειδικού Γραμματέα που εποπτεύει την
ειδική υπηρεσία. Οι ανωτέρω αποφάσεις εκδίδονται για
θητεία τεσσάρων ετών, η οποία μπορεί να παρατείνεται
μία ή περισσότερες φορές. Με απόφαση του αρμόδιου
Υπουργού που εποπτεύει την ειδική υπηρεσία δύναται
να μεταβιβάζονται αρμοδιότητες του προϊσταμένου της
ειδικής υπηρεσίας στον αναπληρωτή προϊστάμενο. Για
τα πειθαρχικά τους παραπτώματα οι προϊστάμενοι των
ειδικών υπηρεσιών υπάγονται στην αρμοδιότητα του
ειδικού υπηρεσιακού συμβουλίου του ν. 3528/2007. (β) Οι αποδοχές των προϊσταμένων των ειδικών υπηρεσιών
καθορίζονται στο ύψος των πάσης φύσεως αποδοχών
που προβλέπονται κάθε φορά για γενικό διευθυντή
Υπουργείου. Οι αποδοχές των προϊσταμένων μονάδων
των ειδικών υπηρεσιών καθορίζονται στο ύψος του 75%
των πάσης φύσεως αποδοχών που προβλέπονται κάθε
φορά για γενικό διευθυντή Υπουργείου. Στην περίπτωση
που στον αναπληρωτή προϊστάμενο έχουν μεταβιβαστεί
αρμοδιότητες του προϊσταμένου της ειδικής υπηρεσίας,
οι αποδοχές του καθορίζονται στο ύψος του 80% των
πάσης φύσεως αποδοχών που προβλέπονται κάθε φορά
για γενικό διευθυντή Υπουργείου. Τα πάσης φύσεως
ειδικά επιδόματα και οι επιπλέον πρόσθετες αμοιβές
και αποζημιώσεις της θέσης προέλευσης των προϊσταμένων
διατηρούνται. Για τους προερχόμενους από το
δημόσιο ή ευρύτερο δημόσιο τομέα, το ύψος των ως
ανωτέρω καθοριζόμενων αποδοχών λογίζεται για κάθε
συνέπεια ως μισθός της οργανικής τους θέσης. Εφόσον
ο επιλεγόμενος ελάμβανε από το φορέα προέλευσής
του συνολικές αποδοχές μεγαλύτερες από τις ανωτέρω,
οι πάσης φύσεως αποδοχές του καθορίζονται στο ύψος
των πάσης φύσεως αποδοχών που ελάμβανε πριν από
το διορισμό του σε θέση προϊσταμένου. 
Με αιτιολογημένη απόφαση του οικείου Υπουργού
ή Γενικού Γραμματέα Περιφέρειας κατά περίπτωση, οι
προϊστάμενοι, αναπληρωτές προϊστάμενοι ειδικών υπηρεσιών
και οι προϊστάμενοι μονάδων μπορούν να απαλλαγούν
από τα καθήκοντά τους και πριν από τη λήξη
της θητείας τους, για τους λόγους που αναφέρονται
στο άρθρο 86 «Επιλογή προϊσταμένων» του ν. 3528/2007,
όπως ισχύει (Κώδικας Δημοσίων Υπαλλήλων). Η συνδρομή
λόγου από τους περιοριστικά αναφερόμενους στην
ως άνω διάταξη διαπιστώνεται τεκμηριωμένα με ειδικά
αιτιολογημένη απόφαση της επιτροπής αξιολόγησης
του άρθρου 18 παρ. 1 περίπτωση (α) του ν. 3614/2007
(ΦΕΚ 267 Α΄) μετά από κλήση σε ακρόαση του προϊσταμένου
και κατόπιν υποβολής σχετικού ερωτήματος από
τον οικείο Υπουργό ή Γενικό Γραμματέα Περιφέρειας
στον οποίο υπάγεται η ειδική υπηρεσία. Στην περίπτωση
αυτή, ο νέος προϊστάμενος επιλέγεται για το υπόλοιπο
της θητείας του αποχωρούντος.
4. (α) Ο χρόνος υπηρεσίας των αποσπώμενων ή μετακινούμενων
του δημόσιου ή ευρύτερου δημόσιου τομέα
θεωρείται για κάθε συνέπεια ως χρόνος πραγματικής
υπηρεσίας στην οργανική θέση του φορέα προέλευσης.
(β) Η υπηρεσία του προϊσταμένου και του αναπληρωτή
προϊσταμένου των ειδικών υπηρεσιών συνυπολογίζεται
ως χρόνος άσκησης καθηκόντων προϊσταμένου διεύθυνσης
όπου κατά τις οικείες διατάξεις ή κανονισμούς
απαιτείται ως προϋπόθεση για την επιλογή προϊσταμένου
γενικής διεύθυνσης ή διεύθυνσης.
γ) Η υπηρεσία των προϊσταμένων μονάδων των ειδικών
υπηρεσιών και των υπαλλήλων τους συνυπολογίζεται
ως χρόνος άσκησης καθηκόντων προϊσταμένου
τμήματος όπου κατά τις οικείες διατάξεις ή κανονισμούς
απαιτείται ως προϋπόθεση για την επιλογή προϊσταμένου
διεύθυνσης.
(δ) Οι αποσπώμενοι ή μετακινούμενοι του δημόσιου
ή ευρύτερου δημόσιου τομέα διατηρούν το δικαίωμα
κρίσης για επιλογή προϊσταμένου γενικής διεύθυνσης
ή διεύθυνσης ή τμήματος, στην υπηρεσία στην οποία
ανήκουν οργανικά και επιλέγουν τη θέση εντός πέντε
ημερών από την επιλογή τους.
(ε) Για τα πειθαρχικά αδικήματα του προσωπικού της
ΜΟΔ ΑΕ εφαρμόζονται τα προβλεπόμενα από τον Κανονισμό
Εσωτερικής Οργάνωσης της ΜΟΔ ΑΕ όπως
ορίζεται στο άρθρο 9 του καταστατικού της ΜΟΔ ΑΕ,
του παρόντος νόμου, μετά από εισήγηση του αρμόδιου
Γενικού ή Ειδικού Γραμματέα που εποπτεύει την οικεία
ειδική υπηρεσία.
5. (α) Οι αποσπώμενοι ή μετακινούμενοι στις ειδικές
υπηρεσίες υπάλληλοι του δημόσιου και ευρύτερου δημόσιου
τομέα λαμβάνουν το σύνολο των αποδοχών τους,
με τα πάσης φύσεως γενικά ή ειδικά επιδόματα της
οργανικής τους θέσης και όλες τις επιπλέον πρόσθετες
αμοιβές και αποζημιώσεις. Επιδόματα, πρόσθετες αμοιβές
ή αποζημιώσεις της οργανικής θέσης υπαλλήλων
αποσπασμένων ή τοποθετημένων σε ειδικές υπηρεσίες
λογίζονται ότι καταβλήθηκαν νομίμως.
(β) Η δαπάνη μισθοδοσίας των αποσπώμενων ή μετακινούμενων
υπαλλήλων στις ειδικές υπηρεσίες βαρύνει
τους φορείς από τους οποίους προέρχονται.
6. (α) Με απόφαση του Υπουργού Οικονομίας και Οικονομικών
καθορίζεται ειδικό επίδομα που καταβάλλεται
στο προσωπικό των ειδικών υπηρεσιών ανάλογα με τη
θέση, τα καθήκοντα που ασκούν και τα ειδικότερα τυπικά
τους προσόντα, η αναπροσαρμογή του, καθώς και η
διαδικασία πληρωμής κατά παρέκκλιση των διατάξεων
του άρθρου 17 του ν. 3205/2003, του ν. 1256/1982 και του
ν. 2685/1999, όπως τροποποιήθηκαν και ισχύουν. Στην
ίδια αυτή απόφαση προβλέπεται ειδικό επίδομα εξομάλυνσης
για το προερχόμενο από τη ΜΟΔ ΑΕ προσωπικό.
Με όμοια απόφαση καθορίζεται η αποζημίωση των
μελών της επιτροπής αξιολόγησης της παραγράφου
1(α). Μέχρι την έκδοση της απόφασης του πρώτου εδαφίου
το ειδικό επίδομα εξακολουθεί να καταβάλλεται
σύμφωνα με τα προβλεπόμενα στο ν. 2860/2000, όπως
έχει τροποποιηθεί και ισχύει κάθε φορά. Οι δαπάνες
της παρούσας παραγράφου δύναται να βαρύνουν τον
προϋπολογισμό δημοσίων επενδύσεων.
(β) Η παράγραφος 6 του άρθρου 14 του ν. 2238/1994,
όπως τροποποιήθηκε με την παράγραφο 10 του άρθρου
10 του ν. 2459/1997, εφαρμόζεται και για το ειδικό
επίδομα του προσωπικού που υπηρετεί στις ειδικές
υπηρεσίες.
7. (α) Για το προσωπικό που έχει αποσπασθεί ή μετακινηθεί
στις ειδικές υπηρεσίες που συστάθηκαν δυνάμει
των νόμων 2860/2000, 3027/2002, 3156/2003, 3320/2005
και του ν. 2892/2001 οι σχετικές αποφάσεις λογίζονται
μέχρι τη λήξη τους ως απόσπαση ή μετακίνηση στις
αντίστοιχες ειδικές υπηρεσίες που συνεχίζουν τη λειτουργία
τους για την προγραμματική περίοδο 20072013
και μπορούν να παραταθούν μία ή περισσότερες
φορές. Το ανωτέρω προσωπικό συνεχίζει παράλληλα
να ασκεί τα καθήκοντά του στα πλαίσια των επιχειρησιακών
προγραμμάτων της περιόδου 2000−2006, κατά
παρέκκλιση τυχόν διατάξεων των νόμων 2860/2000,
3027/2002, 3156/2003 και του ν. 2892/2001.
(β) Οι αποφάσεις ανάθεσης καθηκόντων προϊσταμένων
των ειδικών υπηρεσιών που συστάθηκαν δυνάμει
των νόμων 2860/2000, 3027/2002, 3156/2003, 3320/2005
και του ν. 2892/2001 λογίζονται μέχρι τη λήξη τους ως
αποφάσεις ανάθεσης καθηκόντων προϊσταμένου στις
αντίστοιχες ειδικές υπηρεσίες, που συνεχίζουν τη λειτουργία
τους για την προγραμματική περίοδο 20072013
και μπορούν να παραταθούν μία ή περισσότερες
φορές.
(γ) Οι αποφάσεις ανάθεσης καθηκόντων προϊσταμένων
μονάδων των ειδικών υπηρεσιών που συστάθηκαν
δυνάμει των νόμων 2860/2000, 3027/2002, 3156/2003,
3320/2005 και του ν. 2892/2001 λογίζονται μέχρι τη λήξη
των αποφάσεων απόσπασης ή μετακίνησής τους, ως
αποφάσεις ανάθεσης καθηκόντων προϊσταμένου μονάδας
στις αντίστοιχες ειδικές υπηρεσίες και μονάδες,
που συνεχίζουν τη λειτουργία τους για την προγραμματική
περίοδο 2007−2013 και μπορούν να παραταθούν
μία ή περισσότερες φορές.
(δ) Οι προβλεπόμενες κατά τα ανωτέρω παρατάσεις
γίνονται κατ’ εφαρμογή των παραγράφων 2 και 3 του
άρθρου αυτού.
8. Με προεδρικό διάταγμα που εκδίδεται μετά από
πρόταση των Υπουργών Εσωτερικών και Οικονομίας
και Οικονομικών δύναται να καθορίζεται ενιαίο σύστημα
διοίκησης του προσωπικού που στελεχώνει τις
ειδικές υπηρεσίες του παρόντος νόμου, με το οποίο
θα ρυθμίζονται τα θέματα προαγωγής, μισθολογικής
εξέλιξης και παροχής επιδομάτων, πρόσθετων αμοιβών
και αποζημιώσεων του προσωπικού που εντάσσεται
στο ενιαίο σύστημα διοίκησης, καθώς και η διαδικασία
εισόδου προσωπικού στο σύστημα αυτό και κάθε άλλη
αναγκαία λεπτομέρεια. Με το προεδρικό διάταγμα καθορίζεται
επίσης σύστημα αξιολόγησης της απόδοσης
του προσωπικού και προσδιορίζονται τα κριτήρια και
η διαδικασία εφαρμογής του συστήματος αξιολόγησης
της απόδοσης. Στο σύστημα αξιολόγησης της απόδοσης
υπάγεται όλο το προσωπικό των ειδικών υπηρεσιών,
ανεξαρτήτως φορέα προέλευσης, κατά παρέκκλιση
ισχυουσών διατάξεων.
9. Με τη διαδικασία και τις ρυθμίσεις των παραγράφων
1 και 2 του άρθρου αυτού είναι δυνατή η στελέχωση
των ενδιάμεσων φορέων διαχείρισης που ανήκουν στο
δημόσιο τομέα.

Άρθρο 19
Τεχνική Υποστήριξη Εφαρμογής
1. Οι ενέργειες τεχνικής υποστήριξης της εφαρμογής
αφορούν τον προγραμματισμό, σχεδιασμό, προετοιμασία,
διαχείριση, παρακολούθηση, αξιολόγηση, δημοσιότητα,
εφαρμογή και έλεγχο των προγραμμάτων του
ΕΣΠΑ, του ΕΠΑ, του ΠΑΑ και του ΕΠ Αλιεία, συμπεριλαμβανομένων
των ελέγχων συστήματος που διενεργεί το
Ελεγκτικό Συνέδριο σύμφωνα με τις διατάξεις που το
διέπουν, καθώς και δραστηριότητες για την ενίσχυση
της διοικητικής ικανότητας για την υλοποίηση των προγραμμάτων.
Οι ανωτέρω ενέργειες χρηματοδοτούνται
από εθνικούς ή κοινοτικούς πόρους μέσω του προϋπολογισμού
δημοσίων επενδύσεων.
2. Οι ενέργειες υποστήριξης της εφαρμογής συνίστανται
ιδίως στην προμήθεια αγαθών και λήψη υπηρεσιών,
την κάλυψη λειτουργικών δαπανών και δαπανών αμοιβών
προσωπικού, καθώς και κάθε άλλη απαραίτητη δαπάνη
που αποσκοπεί στην ενίσχυση της υλοποίησης των στόχων
και των προγραμμάτων της παραγράφου 1.
3. Η εθνική αρχή συντονισμού, οι διαχειριστικές αρχές,
η αρχή πιστοποίησης, η αρχή ελέγχου, οι ειδικές
υπηρεσίες των εδαφίων (α),(β),(γ),(δ) της παραγράφου
2 του άρθρου 5, οι ειδικές υπηρεσίες της παραγράφου
6 του άρθρου 5, οι ειδικές υπηρεσίες του άρθρου 6
και η διεύθυνση δημοσίων επενδύσεων του Υπουργείου
Οικονομίας και Οικονομικών ασκούν καθήκοντα δικαιούχου
ενεργειών τεχνικής υποστήριξης και καταρτίζουν
και εκτελούν ετήσια προγράμματα ενεργειών τεχνικής
υποστήριξης της εφαρμογής, τα οποία υποβάλλουν για
έγκριση στον Υπουργό Οικονομίας και Οικονομικών.
4. Με την Υπουργική Απόφαση Συστήματος Διαχείρισης
ή άλλη απόφαση του Υπουργού Οικονομίας και
Οικονομικών μπορεί να καθορίζονται τα στοιχεία που
περιλαμβάνονται στα ετήσια προγράμματα ενεργειών
τεχνικής υποστήριξης της εφαρμογής, η διαδικασία
υποβολής και έγκρισής του, καθώς και κάθε άλλη αναγκαία
λεπτομέρεια. Τα ετήσια προγράμματα ενεργειών
τεχνικής υποστήριξης διακρίνονται στο συγχρηματοδοτούμενο
σκέλος και στο σκέλος που καλύπτεται από
εθνικούς πόρους.
5. Η εκτέλεση ενεργειών τεχνικής υποστήριξης της
εφαρμογής γίνεται σύμφωνα με τις διατάξεις του π.δ.
4/2002, αναλόγως εφαρμοζόμενες για την προγραμματική
περίοδο 2007−2013.
6. Με απόφαση του Υπουργού Οικονομίας και Οικονομικών
δύναται να εκχωρούνται στη ΜΟΔ ΑΕ αρμοδιότητες
διαχείρισης των επιχειρησιακών προγραμμάτων «Τεχνική
Υποστήριξη Εφαρμογής», του εθνικού προγράμματος
Τεχνικής Υποστήριξης της Εφαρμογής και των αξόνων
Τεχνικής Υποστήριξης Εφαρμογής των προγραμμάτων
του στόχου «Ευρωπαϊκή Εδαφική Συνεργασία», σύμφωνα
με το άρθρο 4 του παρόντος νόμου.
7. Με απόφαση του καθ’ ύλην αρμόδιου Υπουργού,
δύνανται να συγκροτούνται επιτροπές ή ομάδες εργασίας
και να ορίζονται εμπειρογνώμονες ή/και αξιολογητές
στο πλαίσιο ενεργειών τεχνικής υποστήριξης
του παρόντος άρθρου, για την υποβοήθηση του έργου
των ειδικών υπηρεσιών ή της εθνικής αρχής συντονισμού
ή της αρχής πιστοποίησης ή της διεύθυνσης
δημοσίων επενδύσεων του Υπουργείου Οικονομίας και
Οικονομικών.
8. Με κοινή απόφαση των Υπουργών Εσωτερικών, Οικονομίας
και Οικονομικών, Ανάπτυξης, Περιβάλλοντος,
Χωροταξίας και Δημόσιων Έργων, Απασχόλησης και
Κοινωνικής Προστασίας και Αγροτικής Ανάπτυξης και
Τροφίμων προσδιορίζονται κατά παρέκκλιση των κείμενων
διατάξεων:
(α) το ύψος πρόσθετου επιδόματος που δύναται να
χορηγείται ετησίως στο προσωπικό των ειδικών υπηρεσιών
που ικανοποίησαν τους ετήσιους στόχους τους,
σύμφωνα με την παράγραφο 8 του άρθρου 5,
(β) το ύψος της εκτός έδρας αποζημίωσης και τα
έξοδα μετακίνησης του προσωπικού που υπηρετεί στις
ειδικές υπηρεσίες, των μελών των επιτροπών ή ομάδων
εργασίας, των εμπειρογνωμόνων και των αξιολογητών
και των μηχανικών που στελεχώνουν τις προϊσταμένες
αρχές και διευθύνουσες υπηρεσίες του άρθρου 3 του
ν. 1418/1984, όπως αυτός ισχύει. Μέχρι την έκδοση της
ανωτέρω κοινής απόφασης εφαρμόζονται οι διατάξεις
του ν. 2860/2000, όπως αυτός ισχύει,
(γ) το είδος των αμειβόμενων επιτροπών ή ομάδων
εργασίας, το πλαίσιο και τα ανώτατα όρια της αποζημίωσης
των μελών των ως άνω επιτροπών ή ομάδων
εργασίας, των εμπειρογνωμόνων και των αξιολογητών.
Τυχόν πρόσθετες αμοιβές, που καταβάλλονται σε στελέχη
των ειδικών υπηρεσιών λόγω συμμετοχής τους σε
επιτροπές ή ομάδες εργασίας, δεν δύναται να υπερβαίνουν
ετησίως το ένα όγδοο (1/8) των αποδοχών του
προηγούμενου έτους.
9. Οι δαπάνες της παραγράφου 8 δύναται να βαρύνουν
τον προϋπολογισμό δημοσίων επενδύσεων.
10. Είναι δυνατή η υποστήριξη με πόρους του επιχειρησιακού
προγράμματος «Τεχνική Υποστήριξη της Εφαρμογής»
της λειτουργίας ειδικού γραφείου στην Τράπεζα
της Ελλάδος για την επιτάχυνση της χρηματοδότησης
έργων του ΕΣΠΑ και του ΚΠΣ 2000−2006.

Άρθρο 20
Διαχειριστική Αρχή Εθνικού
Προγράμματος Ανάπτυξης
1. Η ειδική υπηρεσία διαχείρισης του εθνικού προγράμματος
ανάπτυξης της παραγράφου 6 (α) του άρθρου 5
έχει τις ακόλουθες αρμοδιότητες:
(α) σχεδιάζει τη δομή, το περιεχόμενο, τις διαδικασίες
κατάρτισης και το σύστημα διαχείρισης και ελέγχου του
εθνικού προγράμματος ανάπτυξης και σε συνεργασία με
τα αρμόδια Υπουργεία και περιφερειακές αρχές καταρτίζει
το σχέδιο του εθνικού προγράμματος ανάπτυξης
που υποβάλλεται από το Υπουργείο Οικονομίας και Οικονομικών
για έγκριση από το Υπουργικό Συμβούλιο,
(β) εξετάζει τα εθνικά αναπτυξιακά προγράμματα που
υποβάλλονται και εισηγείται την έγκρισή τους από τον
Υπουργό Οικονομίας και Οικονομικών και την κατανομή
των πόρων του εθνικού προγράμματος ανάπτυξης κατά
αναπτυξιακό πρόγραμμα και έτος,
(γ) μεριμνά για την ορθή και ενιαία εφαρμογή του
συστήματος διαχείρισης και ελέγχου του εθνικού προγράμματος
ανάπτυξης,
(δ) αξιολογεί την πορεία και τα αποτελέσματα της
υλοποίησης του εθνικού προγράμματος ανάπτυξης και
διαμορφώνει προτάσεις για τυχόν αναθεώρησή του,
(ε) εισηγείται στον Υπουργό Οικονομίας και Οικονομικών
την ένταξη πράξεων στα εθνικά αναπτυξιακά
προγράμματα μετά από αξιολόγησή τους με βάση καθορισμένα
κριτήρια επιλογής και ενημερώνει σχετικά
τη Διεύθυνση Δημοσίων Επενδύσεων του Υπουργείου
Οικονομίας και Οικονομικών προκειμένου αυτή να καταρτίσει
το ετήσιο πρόγραμμα δημοσίων επενδύσεων,
(στ) παρακολουθεί την εξέλιξη του φυσικού και οικονομικού
αντικειμένου των έργων,
(ζ) εξετάζει τα αιτήματα των φορέων χρηματοδότησης
των έργων και εισηγείται προς τη Διεύθυνση Δημοσίων
Επενδύσεων του Υπουργείου Οικονομίας και Οικονομικών
για την έγκρισή τους,
(η) επιβεβαιώνει δειγματοληπτικά την ολοκλήρωση
των έργων και ενημερώνει σχετικά τη Διεύθυνση Δημοσίων
Επενδύσεων.
2. Οι ειδικές υπηρεσίες και οι αρχές και φορείς διαχείρισης
και πιστοποίησης και ελέγχου των επιχειρησιακών
προγραμμάτων του ΕΣΠΑ είναι δυνατόν να υποστηρίζουν
την εφαρμογή και του εθνικού προγράμματος ανάπτυξης
και των εθνικών αναπτυξιακών προγραμμάτων,
με την επιφύλαξη των διατάξεων του ν. 3492/2006. Με
απόφαση του Υπουργού Οικονομίας και Οικονομικών
εξειδικεύονται οι σχετικοί κανόνες και διαδικασίες του
συστήματος διαχείρισης, παρακολούθησης και ελέγχου
του εθνικού προγράμματος ανάπτυξης.

Άρθρο 21
Δικαιώματα και υποχρεώσεις δικαιούχων
1. Δικαίωμα υποβολής προτάσεων προς ένταξη σε
επιχειρησιακό πρόγραμμα έχει κάθε δικαιούχος, όπως
ορίζεται στο άρθρο 1, σύμφωνα με τους όρους και τις
προϋποθέσεις που ορίζονται στις προκηρύξεις πράξεων.
2. Ο δικαιούχος παρέχει στις αρμόδιες διαχειριστικές
αρχές όλα τα απαραίτητα στοιχεία για την αξιολόγηση
και τη μετέπειτα παρακολούθηση του έργου, μεταξύ
αυτών αιτιολόγηση της σκοπιμότητας του έργου, προϋπάρχουσες
ενέργειες για την ωρίμανσή του, προϋπολογισμό
με την απαραίτητη τεκμηρίωση, κατάλογο
συμβάσεων που προτίθεται να συνάψει, τρόπο ανάθεσης
και χρονική διάρκεια του έργου.
3. Κατά την εκτέλεση ενός ενταγμένου έργου, ο δικαιούχος
υποχρεούται να παρέχει στις διαχειριστικές
αρχές όλες τις απαραίτητες πληροφορίες που ζητούνται
για την πρόοδο του έργου και να επιτρέπει την
επίσκεψη στελεχών της διαχειριστικής αρχής ή εξουσιοδοτημένων
οργάνων της στον τόπο υλοποίησης του
έργου για επιτόπια επαλήθευση. Ειδικότερα ο δικαιούχος
υποχρεούται να παρέχει χωρίς προηγούμενη ειδοποίηση
περιοδική πληροφόρηση για την οικονομική
και φυσική πρόοδο του έργου. Κατά την ολοκλήρωση
ενός έργου ο δικαιούχος υποχρεούται να καταρτίζει
αναλυτική έκθεση όπου θα περιγράφεται το υλοποιηθέν
φυσικό αντικείμενο, οι δαπάνες που πραγματοποιήθηκαν
και το αποτέλεσμα που επιτεύχθηκε σε σχέση με
το εγκριθέν.
4. Με την Υπουργική Απόφαση Συστήματος Διαχείρισης
ή άλλη απόφαση του Υπουργού Οικονομίας και
Οικονομικών είναι δυνατόν να τίθεται όριο προϋπολογισμού
κατά κατηγορία έργου, εξαιρουμένων των συμβάσεων
παραχώρησης, άνω του οποίου ο δικαιούχος
ανεξάρτητα νομικής μορφής υποχρεούται να προσλάβει
ορκωτό ελεγκτή για τον έλεγχο της οικονομικής διαχείρισης
του έργου σύμφωνα με τα διεθνή ελεγκτικά
πρότυπα. Στην ίδια απόφαση καθορίζεται το περιεχόμενο
της βεβαίωσης του ορκωτού ελεγκτή και το εύρος
του ελέγχου.
5. Οι διακηρύξεις δημοσίων συμβάσεων, οι συμβάσεις
και οι τροποποιήσεις αυτών εκδίδονται ή υπογράφονται,
μετά τη σύμφωνη γνώμη της οικείας διαχειριστικής
αρχής σύμφωνα με τα οριζόμενα στο άρθρο 3 παράγραφος
2 στοιχείο (ιδ). Ο δικαιούχος λαμβάνοντας
υπόψη τις περιστάσεις και τα ειδικά χαρακτηριστικά
του προς ανάθεση συγχρηματοδοτούμενου έργου,
όπως το αντικείμενό του, την εκτιμώμενη αξία του,
τον τόπο εκτέλεσής του και τα ιδιαίτερα χαρακτηριστικά
του προβαίνει στην κατάλληλη δημοσιοποίηση
της διακήρυξης προκειμένου να διασφαλίσει επαρκή
βαθμό δημοσιότητας.
6. Οι ετήσιοι ποσοτικοί στόχοι των συγχρηματοδοτούμενων
πράξεων, σύμφωνα με τις αρχικά αναληφθείσες
νομικές δεσμεύσεις, αποτελούν αντικείμενο ετήσιας
αξιολόγησης από την οικεία διαχειριστική αρχή. Σε περίπτωση
που μία ενταγμένη πράξη αποκλίνει από τους
όρους της απόφασης ένταξης ή παρουσιάζει καθυστερήσεις
μεγαλύτερες των έξι (6) μηνών σε σχέση με την
προγραμματισθείσα πρόοδο, η πράξη επανεξετάζεται
από τη διαχειριστική αρχή. Εάν οι ανωτέρω αποκλίσεις
κριθούν αδικαιολόγητες η απόφαση ένταξης της πράξης
δύναται να ανακληθεί χωρίς να απαιτείται συμφωνία
του δικαιούχου. Οι ανωτέρω πράξεις δημοσιεύονται
στην κεντρική ιστοσελίδα του ΕΣΠΑ.
7. Οι δικαιούχοι οι οποίοι ικανοποιούν τους ετήσιους
ποσοτικούς στόχους, σύμφωνα με τις αρχικά αναληφθείσες
νομικές δεσμεύσεις, δύνανται να χρηματοδοτούνται
από πόρους του ετήσιου εθνικού αποθεματικού
επίδοσης της παραγράφου 9 του άρθρου 14, για την
εκτέλεση έργων τους στο πλαίσιο των εθνικών αναπτυξιακών
προγραμμάτων.
8. Το Υπουργείο Πολιτισμού έχει την αποκλειστική
ευθύνη για τα συγχρηματοδοτούμενα έργα και μελέτες
που αφορούν στον τομέα των αρχαιοτήτων και των
μνημείων, την οποία ασκεί σύμφωνα με τις διατάξεις του
ν. 3028/2002. Πριν από την υποβολή προτάσεων προς
ένταξη σε επιχειρησιακό πρόγραμμα, οι οποίες αφορούν
στους ανωτέρω τομείς οι δυνητικοί δικαιούχοι εξασφαλίζουν
την έγκριση του Υπουργείου Πολιτισμού.
9. Οι ανωτέρω διατάξεις δεν εφαρμόζονται για τις περιπτώσεις
δικαιούχων που λαμβάνουν κρατική ενίσχυση
κατά τα άρθρα 87 και 88 της Συνθήκης.
10. Οι δικαιούχοι, συμπεριλαμβανομένων αυτών που
λαμβάνουν κρατικές ενισχύσεις, υποχρεούνται να τηρούν
όλα τα δικαιολογητικά έγγραφα σχετικά με τις
δαπάνες σύμφωνα με το άρθρο 90 παράγραφος 1 του
Κανονισμού και να αποδέχονται επιτόπιους ελέγχους
και επιθεωρήσεις από εθνικά και ευρωπαϊκά ελεγκτικά
όργανα.

Άρθρο 22
Επιβεβαίωση Διαχειριστικής Επάρκειας Δικαιούχων
1. Με στόχο την αποτελεσματική και αποδοτική διοίκηση
και διαχείριση των έργων που συγχρηματοδοτούνται
από το ΕΣΠΑ, η εθνική αρχή συντονισμού σε συνεργασία
με τα Υπουργεία Εσωτερικών, Ανάπτυξης, Περιβάλλοντος,
Χωροταξίας και Δημόσιων Έργων, Απασχόλησης
και Κοινωνικής Προστασίας σχεδιάζει ελληνικό πρότυπο
ή τεχνική προδιαγραφή συστήματος διοίκησης και διαχείρισης
έργων του ΕΣΠΑ, λαμβάνοντας μέριμνα των
ιδιαιτεροτήτων των έργων που συγχρηματοδοτούνται
από το ΕΚΤ, σύμφωνα με το οποίο θα επιβεβαιώνεται
η διαχειριστική επάρκεια των δικαιούχων εξαιρουμένων
αυτών που λαμβάνουν κρατική ενίσχυση κατά τα άρθρα
87 και 88 της Συνθήκης και εξαιρουμένων των Ταμείων
του άρθρου 24.
2. Με κοινή απόφαση των Υπουργών Εσωτερικών, Οικονομίας
και Οικονομικών, Ανάπτυξης, Περιβάλλοντος
Χωροταξίας και Δημόσιων Έργων και Απασχόλησης και
Κοινωνικής Προστασίας, ρυθμίζεται η εφαρμογή μετά
την 1.1.2009 του προτύπου ή της τεχνικής προδιαγραφής
της παραγράφου 1, για την επιβεβαίωση της διαχειριστικής
επάρκειας των δικαιούχων της προγραμματικής
περιόδου 2007−2013.
Μέχρι την έναρξη εφαρμογής της ανωτέρω απόφασης,
η διαχειριστική επάρκεια των δικαιούχων επιβεβαιώνεται
από αρμόδια διαχειριστική αρχή εφόσον οι φορείς εφαρμόζουν
σύστημα τεκμηρίωσης διαδικασιών για τις λειτουργίες
του προγραμματισμού, της διαχείρισης συμβάσεων,
της παρακολούθησης και πιστοποίησης φυσικού αντικειμένου
και της οικονομικής διαχείρισης. Με απόφαση του
Υπουργού Οικονομίας και Οικονομικών ρυθμίζεται κάθε
αναγκαία λεπτομέρεια για τον προσδιορισμό της μεθόδου
και της διαδικασίας επιβεβαίωσης της διαχειριστικής
επάρκειας των δικαιούχων σύμφωνα με τα οριζόμενα στο
προηγούμενο εδάφιο και δίδεται κάθε συναφής αναγκαία
οδηγία προς τις διαχειριστικές αρχές.
3. Σε περίπτωση δικαιούχων για τους οποίους δεν
επιβεβαιώνεται η διαχειριστική τους επάρκεια, η αρμοδιότητα
υλοποίησης δύναται να μεταβιβαστεί με προγραμματική
σύμβαση στην αρχή στην οποία υπάγονται
ή από την οποία εποπτεύονται ή σε συναφή δημόσια
υπηρεσία ή Ο.Τ.Α. α΄και β΄βαθμού ή ανώνυμη εταιρεία
του ευρύτερου δημόσιου τομέα ή αναπτυξιακή ανώνυμη
εταιρεία των οργανισμών τοπικής αυτοδιοίκησης, η
οποία ικανοποιεί τα κριτήρια διαχειριστικής επάρκειας
δικαιούχων και η οποία ευθύνεται έναντι του δικαιούχου
για την καλή εκτέλεση των καθηκόντων της και
έναντι των τρίτων ευθύνεται εις ολόκληρον με τον δικαιούχο.
Αν στην προγραμματική σύμβαση δεν ορίζεται
διαφορετικά, εκπροσωπεί δικαστικώς και εξωδίκως
τον δικαιούχο έναντι των τρίτων κατά την ενάσκηση
των καθηκόντων της έως τη λήξη της μεταβίβασης της
αρμοδιότητας υλοποίησης. Στην περίπτωση που στον
φορέα που αναλαμβάνει υλοποίηση έργου σύμφωνα με
τα προηγούμενα, προκαλούνται πρόσθετες δαπάνες
διοίκησης, αυτές δύνανται να περιλαμβάνονται στον
προϋπολογισμό του έργου και να καλύπτονται απολογιστικά
είτε από το ίδιο το έργο είτε από την τεχνική
βοήθεια του προγράμματος στο οποίο εντάσσεται.
Μετά την παραλαβή προς χρήση, το έργο παραδίδεται
στον δικαιούχο μαζί με πλήρη τεχνική και οικονομική
τεκμηρίωση.

Άρθρο 23
Επιτροπή Εμπειρογνωμόνων
1. Συνιστάται στο Υπουργείο Οικονομίας και Οικονομικών
επιτροπή εμπειρογνωμόνων με τις ακόλουθες
αρμοδιότητες:
(α) υποστήριξη της εθνικής αρχής συντονισμού και
των ενδιάμεσων διαχειριστικών αρχών του άρθρου 6,
σε θέματα που αφορούν την υλοποίηση των τεχνικών
έργων που περιλαμβάνονται στα περιφερειακά επιχειρησιακά
προγράμματα,
(β) γνωμοδότηση σε θέματα απλοποίησης διαδικασιών
περιφερειακής ανάπτυξης και εκσυγχρονισμού και
κωδικοποίησης του κανονιστικού πλαισίου,
(γ) γνωμοδότηση σε κάθε συναφές θέμα που παραπέμπεται
σε αυτήν.
2. Η επιτροπή εμπειρογνωμόνων είναι εννεαμελής,
απαρτίζεται από πρόσωπα, οριζόμενα για διετή θητεία
με απόφαση του Υπουργού Οικονομίας και Οικονομικών,
τα οποία πρέπει να διαθέτουν αναγνωρισμένες γνώσεις
και εμπειρία στα αντικείμενα της προηγούμενης
παραγράφου.
Με όμοια απόφαση καθορίζονται οι αμοιβές και οι
αποζημιώσεις τους κατά παρέκκλιση των κείμενων διατάξεων.
3. Η επιτροπή εμπειρογνωμόνων υποστηρίζεται από
τεχνική γραμματεία που στελεχώνεται σύμφωνα με το
άρθρο 18 εφαρμοζόμενο αναλόγως. Με απόφαση του
Υπουργού Οικονομίας και Οικονομικών μετά από εισήγηση
του Γενικού Γραμματέα Επενδύσεων και Ανάπτυξης
ορίζεται ο προϊστάμενος της τεχνικής γραμματείας.
Με την ίδια απόφαση ορίζεται κάθε λεπτομέρεια που
αφορά θέματα της επιτροπής εμπειρογνωμόνων.

Άρθρο 24
Μέσα χρηματοδοτικής τεχνικής
1. Στo πλαίσιo των επιχειρησιακών προγραμμάτων ή
του προγράμματος αγροτικής ανάπτυξης δύναται να
χρηματοδοτηθούν πράξεις που αφορούν στην ίδρυση,
οργάνωση και λειτουργία ταμείων ή ταμείων χαρτοφυλακίου,
όπως ορίζονται στο άρθρο 44 του Κανονισμού,
στα άρθρα 35, 36 και 37 του Κανονισμού 498/2007 και
στα άρθρα 51 και 52 του Κανονισμού 1974/2006.
2. Με κοινή απόφαση των Υπουργών Οικονομίας και
Οικονομικών και του εκάστοτε αρμόδιου Υπουργού δύναται
να ιδρύονται ταμεία της παραγράφου 1. Με την
ίδια απόφαση προσδιορίζονται οι όροι, οι προϋποθέσεις
και κάθε αναγκαία λεπτομέρεια για τη συνεισφορά από
επιχειρησιακά προγράμματα σε ταμεία της προηγούμενης
παραγράφου.
3. (α) Στους σκοπούς του Ταμείου Παρακαταθηκών
και Δανείων, του άρθρου 2 του π.δ. 95/1996 (ΦΕΚ 76 Α΄)
προστίθεται: «Η λειτουργία ταμείων αστικής ανάπτυξης
κατά την έννοια του άρθρου 44 του Κανονισμού (ΕΚ)
1083/06 του Συμβουλίου».
(β) Με προεδρικό διάταγμα που εκδίδεται με πρόταση
των Υπουργών Εσωτερικών και Οικονομίας και Οικονομικών
δύναται να αναδιαρθρώνονται οι αρμοδιότητες στις
κεντρικές και περιφερειακές διευθύνσεις του Ταμείου
Παρακαταθηκών και Δανείων και να προστίθενται νέες
αρμοδιότητες σε αυτές, προκειμένου να αναλάβουν τη
διαχείριση διακριτών χρηματοδοτικών μονάδων ως ταμείων
αστικής ανάπτυξης σύμφωνα με τα οριζόμενα στο
άρθρο 44 του Κανονισμού και στα άρθρα 43, 44 και 46
του Εφαρμοστικού Κανονισμού. Με το ίδιο προεδρικό
διάταγμα εξειδικεύονται οι αρμοδιότητες των ταμείων,
η οργάνωση, ο αριθμός, η σύνθεση της στελέχωσής
τους, ο τρόπος λειτουργίας τους και κάθε άλλη σχετική
λεπτομέρεια.
4. Οι Ο.Τ.Α. α΄ και β΄ βαθμού και οι λοιποί φορείς τοπικής
αυτοδιοίκησης δύνανται να μετέχουν με χρηματοπιστωτικά
ιδρύματα στη δημιουργία ταμείων αστικής
ανάπτυξης σύμφωνα με τα οριζόμενα στο άρθρο 44 του
Κανονισμού και στα άρθρα 43, 44 και 46 του Εφαρμοστικού
Κανονισμού. Με κοινή απόφαση των Υπουργών
Εσωτερικών και Οικονομίας και Οικονομικών καθορίζονται
οι προϋποθέσεις και οι όροι συμμετοχής των
Ο.Τ.Α. α΄ και β΄ βαθμού και των λοιπών φορέων τοπικής
αυτοδιοίκησης στα ανωτέρω ταμεία.

Άρθρο 25
Επιτάχυνση της υλοποίησης των
συγχρηματοδοτούμενων πράξεων
1. Για τη συμμετοχή στις διαδικασίες σύναψης συμβάσεων
προμηθειών και υπηρεσιών που υπόκεινται στις
διατάξεις του π.δ. 59/2007 και του π.δ. 60/2007, οι υποψήφιοι
υποβάλλουν υπεύθυνη δήλωση περί μη συνδρομής
λόγων αποκλεισμού στο πρόσωπό τους από τους
αναφερόμενους στο άρθρο 45 της Οδηγίας 18/2004. Πριν
από την κοινοποίηση της απόφασης κατακύρωσης στον
ανάδοχο, ο υποψήφιος που ανακηρύσσεται ανάδοχος
της σύμβασης προσκομίζει για τη σύναψή της, εντός
προθεσμίας είκοσι (20) ημερών από τη σχετική πρόσκληση
της αναθέτουσας αρχής, τα επί μέρους δικαιολογητικά
και έγγραφα σε σχέση με τα οποία υποβλήθηκε
υπεύθυνη δήλωση. Σε αντίθετη περίπτωση αποκλείεται
και η σύμβαση συνάπτεται με τον επόμενο κατά σειρά
υποψήφιο με τις ίδιες προϋποθέσεις.
2. Με κοινή απόφαση των Υπουργών Οικονομίας και
Οικονομικών, Περιβάλλοντος, Χωροταξίας και Δημόσιων
Έργων και Ανάπτυξης καθορίζονται τα είδη και το
περιεχόμενο των συμβουλευτικών υπηρεσιών του Παραρτήματος
ΙΙ Α και ΙΙ Β του π.δ. 60/2007 και XVIIΑ και
XVIIΒ του π.δ. 59/2007, οι οποίες δεν υπάγονται στο ν.
3316/2005. Με την ίδια απόφαση ρυθμίζονται ειδικότερα
θέματα διαδικασιών σύναψης δημοσίων συμβάσεων των
ανωτέρω συμβουλευτικών υπηρεσιών που αφορούν τα
κριτήρια ποιοτικής επιλογής, την οργάνωση και λειτουργία
επαγγελματικού μητρώου εταιρειών παροχής
συμβουλευτικών υπηρεσιών, τα κριτήρια ανάθεσης των
συμβάσεων και οι ειδικοί κανόνες που αφορούν τη συγγραφή
υποχρεώσεων των αντίστοιχων προκηρύξεων και
τα έγγραφα των αντίστοιχων συμβάσεων.
3. Ο προβλεπόμενος, από τη διάταξη της παρ. 27 του
άρθρου 12 του ν. 3310/2005 (ΦΕΚ 30 Α΄), έλεγχος νομιμότητας
επί των συγχρηματοδοτούμενων συμβάσεων
προμηθειών αγαθών, παροχής υπηρεσιών και εκτέλεσης
έργων διενεργείται υποχρεωτικά πριν από τη σύναψή
τους από κλιμάκια του Ελεγκτικού Συνεδρίου εφόσον
η προϋπολογιζόμενη δαπάνη υπερβαίνει το ποσό των
πέντε (5) εκατομμυρίων ευρώ, (χωρίς Φ.Π.Α.). Ο έλεγχος
αυτός περατώνεται εντός τριάντα (30) ημερολογιακών
ημερών από της κατάθεσης του σχετικού φακέλου στο
Ελεγκτικό Συνέδριο. Σε περίπτωση που από τον έλεγχο
διαπιστωθεί έλλειψη στοιχείων, αυτά ζητούνται από
τον αρμόδιο φορέα κατά τρόπο πλήρη και εξαντλητικό
πριν την παρέλευση της ανωτέρω προθεσμίας. Ο
έλεγχος ολοκληρώνεται μετά την κατάθεση και των
συμπληρωματικών στοιχείων σε κάθε περίπτωση εντός
αποκλειστικής προθεσμίας δεκαπέντε (15) ημερών από
της καταθέσεως αυτών. Εάν παρέλθουν οι ανωτέρω
προθεσμίες χωρίς το σχέδιο σύμβασης να έχει απορριφθεί
με αιτιολογημένη πράξη του Ελεγκτικού Συνεδρίου,
τούτο θεωρείται εγκεκριμένο.
4. Οι προγραμματικές συμβάσεις, οι οποίες συνάπτονται
μεταξύ δύο αναθετουσών αρχών, όπως αυτές ορίζονται
στην παρ. 9 του άρθρου 1 του ν. 3316/2005, και
αφορούν συγχρηματοδοτούμενα έργα, δεν εμπίπτουν
στον προβλεπόμενο από την παρ. 27 του άρθρου 12
του ν. 3310/2005, όπως ισχύει, έλεγχο νομιμότητας του
Ελεγκτικού Συνεδρίου, εφόσον το ύψος του προϋπολογισμού
των έργων τα οποία αφορά η προγραμματική
σύμβαση είναι κατώτερο των δέκα (10) εκατομμυρίων
ευρώ. Για τις συμβάσεις ανάθεσης έργων προμηθειών
και υπηρεσιών συμπεριλαμβανομένων και των μελετών
που συνάπτονται στο πλαίσιο των προγραμματικών
συμβάσεων εφαρμόζονται τα προβλεπόμενα από την
παράγραφο 3 του παρόντος άρθρου.
5. Σε περίπτωση κήρυξης απαλλοτριώσεως ακινήτου
που αφορά ή συνδέεται με συγχρηματοδοτούμενο έργο,
οι προθεσμίες που προβλέπονται στην οικεία νομοθεσία
για την εκδίκαση διαφορών που προκύπτουν στο
πλαίσιο της προκήρυξης και εκτέλεσης αυτού (και των
μετ’ αυτών συνεχόμενων υπηρεσιών και προμηθειών)
τηρούνται απαρεγκλίτως, οι δε σχετικές υποθέσεις
προσδιορίζονται και εκδικάζονται καθ’ υπέρβαση του
ορισμένου αριθμού υποθέσεων κατά δικάσιμο. Οι σχετικές
δικαστικές αποφάσεις των πολιτικών δικαστηρίων
για τον προσδιορισμό των αποζημιώσεων δημοσιεύονται,
υπογράφονται και καθαρογράφονται κατά απόλυτη
προτεραιότητα εντός τριάντα (30) ημερών από
τη συζήτηση.
6. Για κάθε συγχρηματοδοτούμενη πράξη, εξαιρουμένων
των πράξεων κρατικών ενισχύσεων, προϋπολογισμού
μεγαλύτερου των είκοσι πέντε (25) εκατομμυρίων
ευρώ, δύναται να ορίζεται ή ανατίθεται από τον φορέα
χρηματοδότησης επισπεύδον τρίτο φυσικό ή νομικό
πρόσωπο ανεξάρτητο ως προς το μηχανισμό παραγωγής
της πράξης προκειμένου να καταρτίσει εξ αρχής
λεπτομερές χρονοδιάγραμμα ενεργειών και να παρακολουθεί
την ορθή τήρησή του υποβάλλοντας σχετικές
αναφορές στον φορέα χρηματοδότησης.
7. Με προεδρικό διάταγμα, το οποίο εκδίδεται μετά
από πρόταση του αρμόδιου Υπουργού και για τον αποτελεσματικότερο
σχεδιασμό και εκτέλεση τεχνικών έργων
υποδομής που διέπονται από το ν.1418/1984, όπως
ισχύει, είναι δυνατή η συνένωση διοικητικών μονάδων
μελετών και κατασκευής έργων υπό μία ενιαία διοικητική
μονάδα.
8. Οι διατάξεις των παραγράφων 1, 2, 3, 4 και 5 του
παρόντος άρθρου, εφαρμόζονται και για συγχρηματοδοτούμενα
έργα της περιόδου 2000−2006, καθώς και
για έργα που συγχρηματοδοτούνται από το πρόγραμμα
Αγροτικής Ανάπτυξης και το επιχειρησιακό πρόγραμμα
«Αλιείας».

Άρθρο 26
Δημοσιονομικές διορθώσεις και αναζήτηση
αχρεωστήτως καταβληθέντων ή παρανόμως
καταβληθέντων ποσών
1. Με την Υπουργική Απόφαση Συστήματος Διαχείρισης
ή άλλη απόφαση του Υπουργού Οικονομίας και
Οικονομικών προσδιορίζονται οι προβλεπόμενες στα
άρθρα 8 και 13 διαδικασίες επαλήθευσης και επιθεωρήσεων,
τα αντίστοιχα όργανα, οι διαδικασίες έγκρισης
των σχετικών εκθέσεων, οι διαδικασίες και προθεσμίες
υποβολής αντιρρήσεων, οι διαδικασίες και τα όργανα
έγκρισης των δημοσιονομικών διορθώσεων. Με την ίδια
απόφαση καθορίζονται οι λεπτομέρειες εφαρμογής του
παρόντος άρθρου.
2. Οι δημοσιονομικές διορθώσεις συνίστανται στη μείωση
ή ακύρωση μέρους ή του συνόλου της κοινοτικής
ή και εθνικής συμμετοχής σε ένα έργο ή πράξη, στο
πλαίσιο της συγχρηματοδότησής του από τα επιχειρησιακά
προγράμματα της περιόδου 2007−2013 και είναι
ανάλογες της παράβασης που διαπιστώνεται. Στις περιπτώσεις
που η οικονομική επίπτωση μιας παράβασης
δεν είναι δυνατόν να ποσοτικοποιηθεί επιβάλλεται κατ’
αποκοπή δημοσιονομική διόρθωση. Με την απόφαση
της παραγράφου 1 προσδιορίζονται τα κριτήρια και οι
κλίμακες εφαρμογής των κατ’ αποκοπή δημοσιονομικών
διορθώσεων. Τα ποσά των δημοσιονομικών διορθώσεων,
εκτός των περιπτώσεων της παραγράφου 3, αποτελούν
μείωση των πιστώσεων του συνολικού προϋπολογισμού
του οικείου φορέα χρηματοδότησης ή βαρύνουν τους
ίδιους πόρους του δικαιούχου.
3. Πέραν της ως άνω δημοσιονομικής διόρθωσης, στις
περιπτώσεις που διαπιστωθεί αχρεωστήτως καταβληθείσα
δαπάνη η σχετική δαπάνη καταλογίζεται στον
λαβόντα για μη νόμιμη αιτία με ευθύνη του διατάκτη
της σχετικής δαπάνης αρμόδιου Υπουργού ή Γενικού
Γραμματέα Περιφέρειας ή Νομάρχη. Στις περιπτώσεις
που διαπιστώνονται ευθύνες οργάνων της διοίκησης
εφαρμόζονται οι κείμενες διατάξεις. Ως αχρεώστητη
καταβολή για την εφαρμογή του παρόντος νόμου θεωρείται
κάθε δαπάνη στην οποία δεν αντιστοιχεί ίσης
αξίας παραδοθέν προϊόν, έργο ή υπηρεσία σύμφωνα με
τους όρους της σχετικής σύμβασης ή απόφασης με την
οποία αναλήφθηκε η υποχρέωση της δαπάνης.

Άρθρο 27
Υποστήριξη των φορέων της αυτοδιοίκησης
1. (α) Για την τεχνική και τη διαχειριστική υποστήριξη
των υπηρεσιών Νομαρχιακής Αυτοδιοίκησης κατά
την προετοιμασία, την υλοποίηση και τη διαχείριση
των έργων που χρηματοδοτούνται από επιχειρησιακά
προγράμματα, δύναται να συσταθεί, με απόφαση του
Νομάρχη, ομάδα έργου με στελέχη της Νομαρχιακής
Αυτοδιοίκησης και στελέχη που διατίθενται από Αναπτυξιακές
Ανώνυμες Εταιρίες Ο.Τ.Α. και άλλους φορείς
της Τοπικής Αυτοδιοίκησης, μετά από σχετική έγκριση
της διάθεσης αυτών από τα αρμόδια όργανα των
φορέων στους οποίους υπηρετούν ή με τους οποίους
συμβάλλονται. Η απόφαση της διάθεσης αυτών μπορεί
να αφορά την έγκριση της άσκησης παράλληλων καθηκόντων.
(β) Με την απόφαση του Νομάρχη δύνανται να ενταχθούν
μετά από διαδικασία επιλογής στην ομάδα έργου
και στελέχη τα οποία υπογράφουν για το σκοπό αυτόν
σύμβαση ορισμένου χρόνου με Αναπτυξιακή Ανώνυμη
Εταιρεία Ο.Τ.Α. και διατίθενται με απόφασή της στη Νομαρχιακή
Αυτοδιοίκηση. Οι συμβάσεις ορισμένου χρόνου
έχουν χρονική διάρκεια μέχρι ενός έτους που μπορεί
να παραταθεί μέχρι τη λήξη της χρονικής διάρκειας
λειτουργίας της ομάδας έργου.
(γ) Η ομάδα έργου εποπτεύεται από τον Νομάρχη
και με την απόφαση συγκρότησης της ομάδας έργου
ορίζεται ο συντονιστής της και εξειδικεύονται οι αρμοδιότητές
της και η χρονική διάρκεια λειτουργίας της,
σύμφωνα με την απόφαση της παραγράφου 2.
(δ) Οι διατάξεις των εδαφίων (α), (β) και (γ) εφαρμόζονται
αναλογικά και για τα νομαρχιακά διαμερίσματα
των ενιαίων Νομαρχιακών Αυτοδιοικήσεων.
2. Με κοινή απόφαση των Υπουργών Εσωτερικών και
Οικονομίας και Οικονομικών καθορίζεται το σύστημα
επιλογής που περιλαμβάνει διαδικασία και κριτήρια επιλογής
για τη στελέχωση των ομάδων έργου, η διαδικασία
επιλογής από τις αναπτυξιακές ανώνυμες εταιρείες
Ο.Τ.Α., εξειδικεύονται οι αρμοδιότητες, η οργάνωση, ο
αριθμός και η σύνθεσή τους, η κάλυψη του κόστους οργάνωσης
και λειτουργίας τους, η διαδικασία πληρωμής
τους και κάθε άλλη σχετική λεπτομέρεια. Με την ίδια
απόφαση δύναται να προσδιορίζεται το περιεχόμενο, οι
διαδικασίες εκπόνησης και λοιπές σχετικές λεπτομέρειες
των τοπικών αναπτυξιακών προγραμμάτων.
3. Μέχρι την έναρξη λειτουργίας της εταιρείας του
άρθρου 34 είναι δυνατή η παροχή συμβουλευτικής τεχνικής
υποστήριξης στους Ο.Τ.Α. α΄ βαθμού μέσω συμβάσεων
παροχής αντίστοιχων υπηρεσιών.
4. Για την εφαρμογή των διατάξεων των παραγράφων
1 και 3 του παρόντος άρθρου, καθώς και των διατάξεων
του άρθρου 22 για τους Ο.Τ.Α. α΄ και β΄ βαθμού, δύνανται
να διατίθενται πιστώσεις από τα ετήσια προγράμματα
τεχνικής υποστήριξης της εφαρμογής, τα οποία καταρτίζονται
σύμφωνα με την παράγραφο 3 του άρθρου
19, καθώς και από τα ετήσια προγράμματα τεχνικής
βοήθειας του άρθρου 12 παρ. 3 του ν. 2860/2000. Με την
απόφαση της παραγράφου 2 δύναται να συγκροτείται
επιτροπή για το συντονισμό και την παρακολούθηση
των ενεργειών υποστήριξης του παρόντος άρθρου.
5. Με την απόφαση της παραγράφου 2 δύναται να
προσδιορίζονται οι διαδικασίες σύστασης, στελέχωσης,
οι αρμοδιότητες, η οργάνωση και η σύνθεση ομάδων
υποστήριξης των Ο.Τ.Α. α΄ βαθμού, οι οποίες συστήνονται
στις Τοπικές Ενώσεις Δήμων και Κοινοτήτων. Το
κόστος οργάνωσης και λειτουργίας των ομάδων αυτών
καλύπτεται από πόρους των Ο.Τ.Α. α΄ βαθμού.

Άρθρο 28
Διυπουργική Επιτροπή Κοινοτικών Προγραμμάτων
Το άρθρο 20 του ν. 3483/2006 (ΦΕΚ 169 Α΄), όπως
ισχύει, αντικαθίσταται ως εξής:
«1. Συνιστάται Διυπουργική Επιτροπή Κοινοτικών
Προγραμμάτων, αποτελούμενη από τους Υπουργούς
Εσωτερικών, Οικονομίας και Οικονομικών, Ανάπτυξης,
Περιβάλλοντος, Χωροταξίας και Δημόσιων Έργων, Απασχόλησης
και Κοινωνικής Προστασίας και Αγροτικής
Ανάπτυξης και Τροφίμων.
2. Έργο της Διυπουργικής Επιτροπής Κοινοτικών Προγραμμάτων
είναι ο συντονισμός και η παρακολούθηση
της εφαρμογής των Κοινοτικών Προγραμμάτων και
Πρωτοβουλιών.
3. Ο Υπουργός Οικονομίας και Οικονομικών προεδρεύει
της Διυπουργικής Επιτροπής, η οποία με απόφασή
της καθορίζει τα ειδικότερα θέματα και κάθε αναγκαία
λεπτομέρεια σχετικά με τη λειτουργία της. Κατά τα λοιπά
εφαρμόζονται οι γενικές διατάξεις για τα συλλογικά
κυβερνητικά όργανα που προβλέπονται στο άρθρο 16
του π.δ. 63/2005 (ΦΕΚ 98 Α΄).
4. Η διοικητική υποστήριξη της Επιτροπής και η παρακολούθηση
της υλοποίησης των αποφάσεών της ανατίθεται
στη Γενική Γραμματεία Επενδύσεων και Ανάπτυξης
του Υπουργείου Οικονομίας και Οικονομικών. Για
το σκοπό αυτόν πριν από κάθε συνεδρίαση της Διυπουργικής
Επιτροπής, η εθνική αρχή συντονισμού προετοιμάζει
τα προς συζήτηση θέματα με βάση στοιχεία
και αναφορές που συγκεντρώνει περιοδικά από τους
φορείς που εμπλέκονται στη διαχείριση και υλοποίηση
των επιχειρησιακών προγραμμάτων. Οι αποφάσεις της
Διυπουργικής Επιτροπής δύναται να λαμβάνονται και
μέσω γραπτής διαδικασίας.
5. Εντός ενός μηνός από τη δημοσίευση του παρόντος
νόμου, η Διυπουργική Επιτροπή εγκρίνει σχέδιο δράσης,
το οποίο περιλαμβάνει τον προγραμματισμό των αναγκαίων
κανονιστικών πράξεων για την εφαρμογή του.»

Άρθρο 29
Επιχειρησιακά Προγράμματα
στο πλαίσιο του στόχου Ευρωπαϊκή Εδαφική
Συνεργασία, Διευρωπαϊκά Δίκτυα,
Ευρωπαϊκός Οικονομικός Χώρος
1. Με την Υπουργική Απόφαση Συστήματος Διαχείρισης
ή όμοια απόφαση ρυθμίζονται όλα τα θέματα που
αφορούν τη διαχείριση, την πιστοποίηση δαπανών, τον
έλεγχο και γενικά την εφαρμογή των επιχειρησιακών
προγραμμάτων που εντάσσονται στο στόχο «Ευρωπαϊκή
Εδαφική Συνεργασία» του Κανονισμού.
2. Με την απόφαση της παραγράφου 1 ρυθμίζονται,
κατά παρέκκλιση κάθε αντίθετης διάταξης, η σύσταση
κοινών τεχνικών γραμματειών σύμφωνα με το άρθρο 14
παρ. 1 του Κανονισμού 1080/2006 στο πλαίσιο των επιχειρησιακών
προγραμμάτων διασυνοριακής, διακρατικής
και διαπεριφερειακής συνεργασίας, ο τρόπος συμμετοχής,
απόσπασης ή πρόσληψης προσωπικού σε αυτές,
καθώς και κάθε άλλο σχετικό θέμα.
3. Με απόφαση του Υπουργού Οικονομίας και Οικονομικών
ρυθμίζονται, σύμφωνα με το κανονιστικό πλαίσιο
του Χρηματοδοτικού Μηχανισμού του Ευρωπαϊκού Οικονομικού
Χώρου (ΕΟΧ) περιόδου 2004−2009, τα θέματα
που αφορούν στον προγραμματισμό, τη διαχείριση, την
παρακολούθηση, τον έλεγχο και την υλοποίηση δράσεων
που συγχρηματοδοτούνται από τις χώρες ΕΖΕΣ
του ΕΟΧ και υλοποιούνται είτε από φορείς της ημεδαπής
είτε από φορείς της ημεδαπής και της αλλοδαπής,
δυνάμει συμφωνιών συνεργασίας. Στο πλαίσιο αυτό,
καθορίζεται ο τρόπος εφαρμογής των λοιπών άρθρων
του παρόντος νόμου.
4. Με όμοιες αποφάσεις ρυθμίζονται σύμφωνα με
το εφαρμοζόμενο κανονιστικό πλαίσιο τα θέματα που
αφορούν στον προγραμματισμό, τη διαχείριση, την παρακολούθηση,
τον έλεγχο και την υλοποίηση δράσεων
διευρωπαϊκών δικτύων που συγχρηματοδοτούνται από
τη γραμμή 0603 του κοινοτικού προϋπολογισμού. Στο
πλαίσιο αυτό, καθορίζεται ο τρόπος εφαρμογής των
λοιπών άρθρων του παρόντος νόμου.

Άρθρο 30
Μεταβατικές διατάξεις
1. Η παρ. 5 του άρθρου 20 του ν. 2860/2000 (ΦΕΚ 251
Α΄/14.11.2000) τροποποιείται ως ακολούθως:
«5. Με απόφαση του Υπουργού Οικονομίας και Οικονομικών
ρυθμίζεται, κατά παρέκκλιση κάθε αντίθετης
διάταξης, η σύσταση κοινών οργάνων, για την εφαρμογή
των διακρατικών συμφωνιών που συνομολογούνται στο
πλαίσιο των επιχειρησιακών προγραμμάτων διασυνοριακής,
διαπεριφερειακής και διακρατικής συνεργασίας,
ο τρόπος συμμετοχής ή πρόσληψης προσωπικού, κατά
παρέκκλιση των οικείων διατάξεων του εθνικού δικαίου,
σε αυτά τα όργανα, η εφαρμογή των αποφάσεών τους,
καθώς και κάθε άλλο σχετικό θέμα.»
2. Στο άρθρο 5 του ν. 2860/2000 προστίθεται νέα
παράγραφος 5, η οποία έχει ως εξής:
«5. Η υποβολή προτάσεων προς ένταξη σε επιχειρησιακά
προγράμματα και η αξιολόγησή τους από τις οικείες
διαχειριστικές αρχές, είναι δυνατή και μετά την έκδοση
προκήρυξης σε εθνικό επίπεδο από τη διαχειριστική
αρχή του ΚΠΣ.»
3. Στο άρθρο 6 του ν. 2860/2000 προστίθεται νέα
παράγραφος 7, η οποία έχει ως εξής:
«7. Ο έλεγχος των διαχειριστικών αρχών επιχειρησιακών
προγραμμάτων του παρόντος άρθρου διενεργείται
με επιτόπιο έλεγχο ή επιθεώρηση, ή έλεγχο διοικητικών
εγγράφων στην έδρα αυτών.»
4. Το προσωπικό του δημόσιου και ευρύτερου δημόσιου
τομέα, όπως αυτός είχε οριοθετηθεί από το ν. 1256/1982
(ΦΕΚ 65 Α΄), που ήταν αποσπασμένο τουλάχιστον για
ένα έτος κατά τη δημοσίευση του ν. 3614/2007 (ΦΕΚ 267
Α΄) στις ειδικές υπηρεσίες Υπουργείων, στις υπηρεσίες
του πρώην Υπουργείου Εθνικής Οικονομίας και στις
ειδικές υπηρεσίες Περιφερειών, οι οποίες συστάθηκαν
δυνάμει του ν. 2860/2000 (ΦΕΚ 251 Α΄) και δεν ανήκει
στη ΜΟΔ Α.Ε. μπορεί να μεταταχθεί με αίτησή του σε
κενή οργανική ή προσωποπαγή θέση κλάδου ή ειδικότητας
του εποπτεύοντος Υπουργείου ή της Περιφέρειας,
κατά παρέκκλιση των κειμένων διατάξεων, με την ίδια
σχέση εργασίας. Για τη μετάταξη απαιτείται οι υπάλληλοι να
κατέχουν τον τίτλο σπουδών που απαιτείται για τον
κλάδο ή την ειδικότητα στον οποίο μετατάσσονται. Η
μετάταξη διενεργείται με κοινή απόφαση των συναρμόδιων
Υπουργών, χωρίς γνώμη υπηρεσιακού συμβουλίου. Η αίτηση μετάταξης των ενδιαφερόμενων υπαλλήλων
υποβάλλεται μέσα σε αποκλειστική προθεσμία τριών (3)
μηνών από την έναρξη ισχύος του παρόντος νόμου. 
Η παρούσα διάταξη περιλαμβάνει και το προσωπικό
που έχει μετακινηθεί από υπηρεσίες του Υπουργείου
Εθνικής Παιδείας και Θρησκευμάτων ή άλλους εποπτευόμενους
από το Υπουργείο Εθνικής Παιδείας και Θρησκευμάτων
φορείς στην Ειδική Υπηρεσία Διαχείρισης
ΕΠΕΑΕΚ που μετονομάσθηκε σε Ειδική Υπηρεσία Διαχείρισης
Επιχειρησιακών Προγραμμάτων «Εκπαίδευση και
Δια Βίου Μάθηση» ή στην Ειδική Υπηρεσία Εφαρμογής
Προγραμμάτων ΚΠΣ του Υπουργείου Εθνικής Παιδείας
και Θρησκευμάτων. Στην περίπτωση της μετάταξης
αυτού του προσωπικού στην Κεντρική Υπηρεσία του
Υπουργείου Εθνικής Παιδείας και Θρησκευμάτων, σύμφωνα
με όσα ορίζονται ανωτέρω, απαιτείται απόφαση
του Υπουργού Εθνικής Παιδείας και Θρησκευμάτων,
χωρίς γνώμη υπηρεσιακού συμβουλίου.
5. Το πρώτο εδάφιο της παρ. 1 του άρθρου 12 του
ν. 2860/2000 αντικαθίσταται ως ακολούθως:
«Οι ενέργειες τεχνικής βοήθειας − στήριξης αφορούν
τον προγραμματισμό, το σχεδιασμό, την παρακολούθηση,
τη δημοσιότητα, την εφαρμογή και τον έλεγχο, συμπεριλαμβανομένων
των ελέγχων συστήματος που διενεργεί
το Ελεγκτικό Συνέδριο σύμφωνα με τις διατάξεις που το
διέπουν, του ΚΠΣ, των επιχειρησιακών προγραμμάτων,
των κοινοτικών πρωτοβουλιών και του Ταμείου Συνοχής
και χρηματοδοτούνται από εθνικούς πόρους μέσω του
προϋπολογισμού δημοσίων επενδύσεων.»
6. Η διάταξη της παραγράφου 12 του άρθρου 16 ισχύει
και για ελέγχους πράξεων του ΚΠΣ 2000−2006, Ταμείου
Συνοχής και Κοινοτικών Πρωτοβουλιών προγραμματικής
περιόδου 2000−2006.
7. Οι εντολές πληρωμής των δαπανών που εκδόθηκαν από
τους Ο.Τ.Α. α΄ βαθμού με πληθυσμό άνω των πέντε χιλιάδων
(5.000) κατοίκων προς τα Περιφερειακά Ταμεία Ανάπτυξης
για την εξόφληση οφειλών τους, στο πλαίσιο εκτέλεσης
συγχρηματοδοτούμενων από την Ευρωπαϊκή Ένωση έργων
χωρίς να συνοδεύονται από την έγκριση του Ελεγκτικού
Συνεδρίου στο πλαίσιο του προληπτικού ελέγχου της παρ.
1 του άρθρου 23 του ν. 3202/2003 (ΦΕΚ 284 Α΄), θεωρούνται
κανονικές και καταχωρούνται στα λογιστικά βιβλία των
αντίστοιχων Ο.Τ.Α. για λογιστική τακτοποίηση.
8. Σε περίπτωση κατάργησης κάποιας ειδικής υπηρεσίας
ή λήξης της προγραμματικής περιόδου, το αντίστοιχο
προσωπικό επανέρχεται στο φορέα προέλευσής
του. Όσοι από το ανωτέρω προσωπικό το επιθυμούν
μπορούν κατά προτεραιότητα με αίτησή τους να ενταχθούν
σε άλλη ειδική υπηρεσία εφαρμοζόμενων κατά τα
λοιπά των διατάξεων της παραγράφου 1 του άρθρου 18.
Για το προσωπικό του δημόσιου και ευρύτερου δημόσιου
τομέα όπως αυτός οριοθετήθηκε από το ν. 1256/1982
(ΦΕΚ 65 Α΄) και δεν ανήκει στη ΜΟΔ Α.Ε. δύναται να
εφαρμοστεί αναλόγως η παράγραφος 5 του παρόντος
άρθρου.
ΚΕΦΑΛΑΙΟ Ζ΄
ΑΝΩΝΥΜΕΣ ΕΤΑΙΡΕΙΕΣ

Άρθρο 31
Αναπτυξιακός Οργανισμός Περιφέρειας
1. (α) Με κοινή απόφαση των Υπουργών Εσωτερικών,
Οικονομίας και Οικονομικών και Ανάπτυξης δύναται να
συσταθεί στην έδρα κάθε Περιφέρειας ανώνυμη εταιρεία,
με την επωνυμία «Αναπτυξιακός Οργανισμός Περιφέρειας
(Α.Ο.Π. Α.Ε.)». Η λειτουργία της διέπεται από
τις ρυθμίσεις του παρόντος και από τη νομοθεσία για
τις ανώνυμες εταιρείες.
(β) Ο Αναπτυξιακός Οργανισμός Περιφέρειας λειτουργεί
χάριν του δημοσίου συμφέροντος, κατά τους κανόνες
της ιδιωτικής οικονομίας.
(γ) Η διάρκεια της εταιρείας είναι δεκαετής και μπορεί
να παρατείνεται μία ή περισσότερες φορές, με αποφάσεις
των Υπουργών που την εποπτεύουν.
2. Σκοποί του Οργανισμού είναι:
(α) η υποστήριξη της περιφέρειας για τον ορθολογικό
συνολικό σχεδιασμό της ανάπτυξης, με την επιστημονική
τεκμηρίωση των αναγκαίων αναπτυξιακών
παρεμβάσεων σε περιφερειακό, νομαρχιακό και τοπικό
επίπεδο,
(β) η υποστήριξη του αναπτυξιακού σχεδιασμού ευρύτερων
της περιφέρειας χωρικών αναπτυξιακών ενοτήτων,
με την παροχή των αναγκαίων στοιχείων, στις
οικείες υπηρεσίες,
(γ) η παρακολούθηση και αποτίμηση του σχεδιασμού
και της υλοποίησης όλων των παρεμβάσεων στην περιφέρεια
και
(δ) η υποστήριξη των δικαιούχων κατά τη διαδικασία
ιεράρχησης των έργων προς υλοποίηση, προετοιμασία
και ένταξή τους στα αντίστοιχα επιχειρησιακά προγράμματα,
καθώς και η υποστήριξη κατά την εκτέλεση
έως και την ολοκλήρωσή τους.
3. (α) Το μετοχικό κεφάλαιο του Οργανισμού ανέρχεται
στο ποσό των 200.000 ευρώ, και διαιρείται σε 100
μετοχές ονομαστικής αξίας 2.000 ευρώ η καθεμία.
(β) Όλες οι μετοχές της εταιρείας είναι ονομαστικές
και δεν εισάγονται στο χρηματιστήριο.
(γ) Μέτοχοι της ανώνυμης εταιρείας είναι:
(i) Η Μονάδα Οργάνωσης και Διαχείρισης του Κοινοτικού
Πλαισίου Στήριξης (Μ.Ο.Δ.) η οποία διατηρεί
μετοχές, που αντιπροσωπεύουν ποσοστό πενήντα ένα
τοις εκατό (51%) του μετοχικού κεφαλαίου.
(ii) Το Περιφερειακό Ταμείο Ανάπτυξης, το οποίο διατηρεί
μετοχές, που αντιπροσωπεύουν ποσοστό σαράντα
εννέα τοις εκατό (49%) του μετοχικού κεφαλαίου.
4. Το Διοικητικό Συμβούλιο του Οργανισμού απαρτίζεται
από δεκαπέντε μέλη και διορίζεται με απόφαση των
Υπουργών Εσωτερικών και Οικονομίας και Οικονομικών
για τριετή θητεία, με δυνατότητα ισόχρονων ή μη ανανεώσεων
και επαναδιορισμού των μελών του.
Μέλη του είναι:
(α) Ο Γενικός Γραμματέας της Περιφέρειας, ο οποίος
και προεδρεύει.
(β) Ο προϊστάμενος του Περιφερειακού Ταμείου Ανάπτυξης.
(γ) Ο προϊστάμενος της ενδιάμεσης διαχειριστικής
αρχής του οικείου περιφερειακού επιχειρησιακού προγράμματος.
(δ) Εκπρόσωπος της Μονάδας Οργάνωσης και Διαχείρισης
του Κοινοτικού Πλαισίου Στήριξης (Μ.Ο.Δ.), που
ορίζεται με απόφαση του Διοικητικού της Συμβουλίου.
(ε) Εκπρόσωπος του Υπουργείου Εσωτερικών που
ορίζεται με απόφαση του Υπουργού.
(στ) Εκπρόσωποι των Υπουργείων Οικονομίας και
Οικονομικών, Ανάπτυξης, Αγροτικής Ανάπτυξης και
Τροφίμων, που ορίζονται με απόφαση του αντίστοιχου
Υπουργού.
(ζ) Δύο εκπρόσωποι της ΕΝΑΕ.
(η) Δύο εκπρόσωποι της ΚΕΔΚΕ.
(θ) Τρεις εκπρόσωποι των παραγωγικών φορέων της
οικείας Περιφέρειας, οι οποίοι θα προέρχονται, ένας
από τα επιμελητήρια των παραγωγικών τάξεων, ένας
από τις επαγγελματικές οργανώσεις και ένας από τις
συνεταιριστικές οργανώσεις και θα προτείνονται από
την Κεντρική Ένωση Επιμελητηρίων Ελλάδας, τις επαγγελματικές
οργανώσεις που λειτουργούν στην Περιφέρεια
και την ΠΑΣΕΓΕΣ αντίστοιχα.
Στην περίπτωση που δεν θα προταθεί εκπρόσωπος
εντός ενός μηνός από την κοινοποίηση σχετικού αιτήματος,
το Διοικητικό Συμβούλιο του Α.Ο.Π. λειτουργεί
νομίμως με τα υπόλοιπα μέλη του, εφόσον συμπληρώνεται
απαρτία.
5. Οι πόροι του Οργανισμού προέρχονται: (α) από ετήσια
επιχορήγηση του προγράμματος δημοσίων επενδύσεων,
η οποία καθορίζεται από το εύρος των υπηρεσιών
διοίκησης που προσφέρει, (β) από προγράμματα
τεχνικής υποστήριξης που συγχρηματοδοτούνται από
την Ευρωπαϊκή Ένωση ή/και από εθνικούς πόρους, (γ)
από χρέωση αποζημίωσης στο πλαίσιο του προϋπολογισμού
των έργων για τα οποία προσφέρει υπηρεσίες
διοίκησης και η οποία καθορίζεται με απόφαση του
Υπουργού Οικονομίας και Οικονομικών, (δ) από επιχορηγήσεις,
δωρεές, κληρονομιές, κληροδοσίες, από την
εκμετάλλευση της περιουσίας της και από κάθε άλλη
νόμιμη πηγή.
6. Η οικονομική διαχείριση του οργανισμού υπόκειται
σε κατασταλτικό ετήσιο έλεγχο από ορκωτούς ελεγκτές,
που υποβάλλουν την έκθεσή τους στο διοικητικό
συμβούλιο, στους μετόχους και στους εποπτεύοντες
Υπουργούς.
7. Ο Α.Ο.Π. απαλλάσσεται από κάθε δημόσιο, δημοτικό,
κοινοτικό ή υπέρ τρίτου άμεσο ή έμμεσο φόρο, εκτός
από το φόρο προστιθέμενης αξίας. Απαλλάσσεται επίσης
από την υποχρέωση καταβολής δικαστικού ενσήμου
και απολαμβάνει γενικά όλων των δικονομικών και
άλλων προνομίων και ατελειών του Δημοσίου.
8. Ο Οργανισμός εκπροσωπείται δικαστικά και εξώδικα
από το διοικητικό του συμβούλιο, το οποίο ενεργεί
συλλογικά ή από ειδικώς εξουσιοδοτημένο, για τη συγκεκριμένη
περίπτωση, πρόσωπο, το οποίο μπορεί να
μην είναι μέλος του.
9. Ο Οργανισμός στελεχώνεται με προσωπικό, το
οποίο αποσπάται, κατόπιν αιτήσεώς του, από το δημόσιο
και ευρύτερο δημόσιο τομέα, τη Μ.Ο.Δ. Α.Ε. και τις
ειδικές υπηρεσίες του παρόντος νόμου. Η απόσπαση
γίνεται με απόφαση των Υπουργών Εσωτερικών και
Οικονομίας και Οικονομικών, χωρίς γνώμη του οικείου
υπηρεσιακού συμβουλίου της οργανικής θέσης. Η
διάρκεια της απόσπασης είναι τετραετής με δυνατότητα
ισόχρονων παρατάσεων. Η δαπάνη μισθοδοσίας
των αποσπασμένων με εξαίρεση τους υπαλλήλους της
Μ.Ο.Δ. Α.Ε. βαρύνει τον Οργανισμό.
Με κοινή απόφαση των Υπουργών Εσωτερικών και
Οικονομίας και Οικονομικών καθορίζονται τα τυπικά
και ουσιαστικά προσόντα και ειδικότερα η απαιτούμενη
σχετική εμπειρία, για τους αποσπώμενους, ορίζεται
η διαδικασία πρόσκλησης για την υποβολή σχετικών
αιτήσεων, προβλέπεται η σύσταση κεντρικής επιτροπής
αξιολόγησης των υποψηφίων, προσδιορίζονται τα
κριτήρια και η διαδικασία αξιολόγησης και ρυθμίζεται
κάθε αναγκαία λεπτομέρεια. Με απόφαση των ίδιων
Υπουργών εγκρίνεται ο εσωτερικός κανονισμός λειτουργίας
της εταιρείας που καταρτίζεται από το διοικητικό
της συμβούλιο.
10. Οι αρμοδιότητες εποπτείας της εταιρείας, που
ασκούνται στο πλαίσιο της νομοθεσίας για τις ανώνυμες
εταιρείες, μπορεί να εκχωρηθούν με απόφαση του
Υπουργού Ανάπτυξης στους Υπουργούς Εσωτερικών
και Οικονομίας και Οικονομικών.
11. Για την εκτέλεση του έργου του ο Α.Ο.Π. συνεργάζεται
με όλους τους σχετικούς φορείς, ιδίως τις υπηρεσίες
της Περιφέρειας, τους Ο.Τ.Α., τις ενώσεις τους,
τις αναπτυξιακές ανώνυμες εταιρείες Ο.Τ.Α., την ειδική
υπηρεσία διαχείρισης του οικείου περιφερειακού προγράμματος,
τα επιμελητήρια του ν. 2081/1992, τα τοπικά
επαγγελματικά και επιστημονικά επιμελητήρια και τη
Μ.Ο.Δ. Α.Ε..
12. Ο Α.Ο.Π. προετοιμάζει πρόταση για το εθνικό αναπτυξιακό
πρόγραμμα της οικείας περιφέρειας και την
ετήσια εξειδίκευσή του μέχρι επιπέδου έργου σύμφωνα
με τις διαδικασίες δημοκρατικού προγραμματισμού. Η
πρόταση αυτή τίθεται σε δημόσια διαβούλευση στην
ιστοσελίδα του Α.Ο.Π.. Η μετά τη δημόσια διαβούλευση
τελική πρόταση, μαζί με τα αποτελέσματα της δημόσιας
διαβούλευσης, υποβάλλονται στον Γενικό Γραμματέα
της Περιφέρειας ο οποίος εισηγείται για έγκριση στο
οικείο περιφερειακό συμβούλιο. Το αναπτυξιακό πρόγραμμα
της περιφέρειας οριστικοποιείται σύμφωνα με
τις ισχύουσες διατάξεις και δημοσιεύεται στην ιστοσελίδα
της περιφέρειας και του οικείου Α.Ο.Π..
13. Συντάσσει ετήσιες εκθέσεις σχετικά με την υλοποίηση
των εθνικών αναπτυξιακών προγραμμάτων τις οποίες
υποβάλλει στον Γενικό Γραμματέα της Περιφέρειας
και στη διαχειριστική αρχή του εθνικού προγράμματος
ανάπτυξης του άρθρου 20 του παρόντος νόμου.
14. Οργανώνει ενδιάμεση αποτίμηση της εφαρμογής
του εθνικού αναπτυξιακού προγράμματος και την υποβάλλει
στον Γενικό Γραμματέα της Περιφέρειας και στη
διαχειριστική αρχή του εθνικού προγράμματος ανάπτυξης
του άρθρου 20 του παρόντος νόμου.

Άρθρο 32
Θέματα για την Κοινωνία της Πληροφορίας
1. α) Με απόφαση του Υπουργού Οικονομίας και Οικονομικών
συνιστάται ανώνυμη εταιρεία, μη κερδοσκοπικού
χαρακτήρα, με την επωνυμία «Ψηφιακές Ενισχύσεις
Α.Ε.» και καταρτίζεται το καταστατικό της. Εκτός από
τα οριζόμενα στην ισχύουσα νομοθεσία περί εποπτείας
των ανωνύμων εταιρειών από τον Υπουργό Ανάπτυξης,
η εταιρεία υπάγεται στην εποπτεία του Υπουργού Οικονομίας
και Οικονομικών. Η εταιρεία λειτουργεί με τους
κανόνες της ιδιωτικής οικονομίας, του ν. 3429/2005 στο
πλαίσιο διατάξεων του παρόντος νόμου και του καταστατικού
της και συμπληρωματικώς των διατάξεων του
ν. 2190/1920 (ΦΕΚ 37 Α΄).
Η εταιρεία απολαμβάνει όλων των διοικητικών, οικονομικών
και δικαστικών ατελειών, καθώς και όλων των
δικονομικών προνομίων του Δημοσίου. Επίσης απαλλάσσεται
από κάθε δημόσιο, δημοτικό, κοινοτικό, λιμενικό
ή δικαστικό τέλος ή φόρο, άμεσο ή έμμεσο, εισφορά
υπέρ τρίτου, δικαίωμα και κράτηση φόρων ή τέλους,
πλην του Φ.Π.Α..
β) Σκοποί της εταιρείας είναι:
i) η χωρίς αντάλλαγμα υποστήριξη των ενδιάμεσων
φορέων διαχείρισης για δράσεις κρατικών ενισχύσεων
στο πλαίσιο του επιχειρησιακού προγράμματος «Ψηφιακή
Σύγκλιση» ύστερα από αίτηση του φορέα και
υπογραφή σχετικής προγραμματικής συμφωνίας με την
εταιρεία,
ii) η ανάληψη ως δικαιούχου ή ενδιάμεσου φορέα της
υλοποίησης πράξεων σχετικών με Τεχνολογίες Πληροφορικής
και Επικοινωνιών που απευθύνονται σε πολίτες
ή σε επιχειρήσεις (κρατικές ενισχύσεις) και χρηματοδοτούνται
από το επιχειρησιακό πρόγραμμα «Ψηφιακή
Σύγκλιση» και άλλες πηγές,
iii) η ανάληψη της υλοποίησης ενεργειών τεχνικής
βοήθειας που χρηματοδοτούνται από το επιχειρησιακό
πρόγραμμα «Ψηφιακή Σύγκλιση» και από εθνικούς
πόρους.
γ) Η εταιρεία διοικείται από επταμελές Διοικητικό
Συμβούλιο, το οποίο ορίζεται για τριετή θητεία με απόφαση
του Υπουργού Οικονομίας και Οικονομικών. Με
ίδια απόφαση ορίζεται ο Πρόεδρος του Διοικητικού
Συμβουλίου.
δ) Πόροι της εταιρείας.
Η εταιρεία επιχορηγείται από το επιχειρησιακό πρόγραμμα
«Ψηφιακή Σύγκλιση», από ετήσια επιχορήγηση
του Προγράμματος Δημοσίων Επενδύσεων και από κάθε
άλλη νόμιμη πηγή.
ε) Στελέχωση της εταιρείας.
i) Το προσωπικό της εταιρείας, «Ψηφιακές Ενισχύσεις
Α.Ε.» προσλαμβάνεται από τον ιδιωτικό τομέα σύμφωνα
με τα οριζόμενα στο άρθρο 13 του ν. 3429/2005 (ΦΕΚ 314
Α΄/27.12.2005) ή αποσπάται από το δημόσιο και ευρύτερο
δημόσιο τομέα, όπως αυτός ορίζεται στην παρ. 1 του
άρθρου 14 του ν. 2190/1994 (ΦΕΚ 28 Α΄/3.3.1994) ή από
ανώνυμες εταιρείες του Δημοσίου (δημόσια επιχείρηση)
κατά την έννοια του άρθρου 1 του ν. 3429/2005 (ΦΕΚ 314
Α΄/27.12.2005) κατά παρέκκλιση κάθε αντίθετης σχετικής
ισχύουσας διάταξης.
ii) Οι αποσπάσεις των στελεχών του δημόσιου και
ευρύτερου δημόσιου τομέα γίνονται με κοινή απόφαση
των Υπουργών Οικονομίας και Οικονομικών και του αρμόδιου
Υπουργού για χρονικό διάστημα δύο ετών, χωρίς
να απαιτείται γνώμη του Υπηρεσιακού ή Διοικητικού
Συμβουλίου του φορέα προέλευσης, κατά παρέκκλιση
ισχυουσών διατάξεων. Οι αποσπάσεις από ανώνυμες
εταιρείες του Δημοσίου γίνονται μετά από κοινή απόφαση
των αρμόδιων Υπουργών και δεν μπορεί να αφορούν
σε διάστημα μικρότερο των δύο ετών. Για τους
αποσπασμένους υπαλλήλους της Μ.Ο.Δ. Α.Ε. ο μισθός
καταβάλλεται από τη Μ.Ο.Δ. Α.Ε..
Με αντίστοιχες αποφάσεις και διαδικασία παρατείνονται
οι αποσπάσεις για μία ή περισσότερες φορές για
ίσο χρονικό διάστημα.
στ) Με την απόφαση του Υπουργού Οικονομίας και
Οικονομικών της παραγράφου 1α καθορίζονται η εξειδίκευση
των σκοπών της εταιρείας, η οργάνωση και
λειτουργία της, το μετοχικό της κεφάλαιο, αναλυτικές
ρυθμίσεις για την ποσοτική και ποιοτική στελέχωσή
της, καθώς και άλλο σχετικό θέμα που δεν ρυθμίζεται
με την παρούσα.
ζ) Με όμοια απόφαση του Υπουργού Οικονομίας και
Οικονομικών δύνανται να τροποποιούνται οι σκοποί της
στο πλαίσιο των δράσεων κρατικών ενισχύσεων.
2. Η ανώνυμη εταιρεία, μη κερδοσκοπικού χαρακτήρα,
που συστάθηκε με τη με Αριθμ. 10071 (ΦΕΚ 324 Β΄/
27.3.2001) κοινή απόφαση των Υπουργών Εσωτερικών,
Εθνικής Οικονομίας και Οικονομικών, η οποία τροποποιήθηκε
με τη με Αριθμ. 17919 (ΦΕΚ 1099 Β΄/ 10.8.2006)
κοινή απόφαση των ιδίων Υπουργών, σύμφωνα με την
παρ. 3 του άρθρου 24 του ν. 2860/2000 με την επωνυμία
«ΚΟΙΝΩΝΙΑ ΤΗΣ ΠΛΗΡΟΦΟΡΙΑΣ Α.Ε.», μετονομάζεται σε
«Διοικητική Αναδιοργάνωση Α.Ε.».
Η εταιρεία λειτουργεί χάριν του δημοσίου συμφέροντος
και έχει ως κύρια αποστολή την ανάπτυξη δράσεων
και την υποστήριξη των αρμόδιων φορέων για
τη βελτίωση της διοικητικής ικανότητας της δημόσιας
διοίκησης, καθώς και την εκτέλεση και διαχείριση έργων
στον τομέα της πληροφορικής, επικοινωνίας και νέων
τεχνολογιών για τη δημόσια διοίκηση. Η εταιρεία λειτουργεί
με τους κανόνες της ιδιωτικής οικονομίας του
ν. 3429/2005 στο πλαίσιο των διατάξεων του παρόντος
νόμου και του καταστατικού της και συμπληρωματικώς
των διατάξεων του ν. 2190/1920 (ΦΕΚ 37 Α΄).
Η εταιρεία εποπτεύεται από τον Υπουργό Εσωτερικών.
Η εποπτεία αυτή είναι ανεξάρτητη από την εποπτεία
που ασκεί ο Υπουργός Ανάπτυξης επί των ανωνύμων
εταιρειών σύμφωνα με την κείμενη νομοθεσία.
Το μετοχικό κεφάλαιο της εταιρείας αυξάνεται σε
πέντε εκατομμύρια (5.000.000) ευρώ, αναλαμβάνεται εξ
ολοκλήρου από το Ελληνικό Δημόσιο, το οποίο για την
άσκηση των μετοχικών του δικαιωμάτων εκπροσωπεί ο
Υπουργός Εσωτερικών. Οι μετοχές της εταιρείας είναι
ονομαστικές και αμεταβίβαστες.
Η εταιρεία απολαμβάνει όλων των διοικητικών, οικονομικών
και δικαστικών ατελειών, καθώς και όλων των
δικονομικών προνομίων του Δημοσίου. Επίσης απαλλάσσεται
από κάθε δημόσιο, δημοτικό, κοινοτικό, λιμενικό
ή δικαστικό τέλος ή φόρο, άμεσο ή έμμεσο, εισφορά
υπέρ τρίτου, δικαίωμα και κράτηση φόρων ή τέλους,
πλην του Φ.Π.Α..
Σκοπός της εταιρείας είναι:
α) Η εκτέλεση δράσεων και έργων βελτίωσης της διοικητικής
ικανότητας της ελληνικής δημόσιας διοίκησης
στο πλαίσιο εφαρμογής του επιχειρησιακού προγράμματος
«Διοικητική Μεταρρύθμιση» και η υποστήριξή της
για την εκτέλεση όμοιων δράσεων και έργων με στόχο
την ενδυνάμωση της διοικητικής αποτελεσματικότητας
της δημόσιας διοίκησης.
β) Η εκτέλεση έργων στον τομέα της πληροφορικής,
της επικοινωνίας και των νέων τεχνολογιών για τη
βελτίωση της δημόσιας διοίκησης στο πλαίσιο εφαρμογής
των επιχειρησιακών προγραμμάτων «Κοινωνία
της Πληροφορίας» του Κ.Π.Σ. 2000−2006 και «Ψηφιακή
Σύγκλιση» και η υποστήριξη της δημόσιας διοίκησης για
την εκτέλεση σχετικών έργων.
γ) Η υποστήριξη ή/και διαχείριση της λειτουργίας συστημάτων
πληροφορικής και επικοινωνίας της δημόσιας
διοίκησης, όπως προβλέπεται ήδη στο ν. 2860/2000
(άρθρο 24 παράγραφος 6γ).
δ) Η ανάληψη της εκτέλεσης πράξεων και ενεργειών
τεχνικής υποστήριξης, που χρηματοδοτούνται από τα
επιχειρησιακά προγράμματα «Κοινωνία της Πληροφορίας»,
«Διοικητική Μεταρρύθμιση» και «Ψηφιακή Σύγκλιση».
ε) Η συστηματική τεκμηρίωση και παρακολούθηση των
χαρακτηριστικών, των προβλημάτων και της εξέλιξης
της διοικητικής ικανότητας της δημόσιας διοίκησης, την
αξιολόγηση των αποτελεσμάτων των προγραμμάτων
και δράσεων που αποσκοπούν στη βελτίωσή της και
τη διευκόλυνση της μεταφοράς και προσαρμογής ξένης
εμπειρίας και καλών πρακτικών στο ελληνικό διοικητικό
περιβάλλον.
Ειδικότερα στο σκοπό της εταιρείας συμπεριλαμβάνονται
ιδίως:
α) Η υποστήριξη των δικαιούχων των ανωτέρω επιχειρησιακών
προγραμμάτων κατά την προετοιμασία,
την ένταξη, την εκτέλεση, την παρακολούθηση και την
παραλαβή των δράσεων και έργων.
β) Η ανάληψη ως δικαιούχου της εκτέλεσης έργων
ή δράσεων στο πλαίσιο των ανωτέρω επιχειρησιακών
προγραμμάτων.
γ) Η ανάληψη, ύστερα από προγραμματική συμφωνία
που καταρτίζεται μεταξύ του κατ’ αρχήν δικαιούχου και
της εταιρείας, της εκτέλεσης ως δικαιούχου, δράσεων
και έργων ευθύνης του οικείου Υπουργείου ή Περιφέρειας
ή Ανεξάρτητης Αρχής ή Νομικού Προσώπου Δημοσίου
Δικαίου (Ν.Π.Δ.Δ.) ή Νομικού Προσώπου Ιδιωτικού
Δικαίου (Ν.Π.Ι.Δ.), που χρηματοδοτούνται από τα ανωτέρω
επιχειρησιακά προγράμματα, συμπεριλαμβανομένων
ενεργειών τεχνικής βοήθειας. Στο πλαίσιο υλοποίησης
του ΕΣΠΑ, η εταιρεία αναλαμβάνει την εκτέλεση έργων
ηλεκτρονικής διακυβέρνησης για το δημόσιο τομέα, που
χρηματοδοτούνται από το Επιχειρησιακό Πρόγραμμα
«Ψηφιακή Σύγκλιση».
δ) Η υποστήριξη ή/και διαχείριση της λειτουργίας συστημάτων
πληροφορικής και επικοινωνιών φορέων του
δημόσιου τομέα, ύστερα από κοινή απόφαση παραχώρησης
του Υπουργού Εσωτερικών και του οικείου κατά
περίπτωση Υπουργού.
Η εταιρεία διοικείται από εννεαμελές διοικητικό συμβούλιο,
το οποίο ορίζεται για τριετή θητεία με απόφαση
του Υπουργού Εσωτερικών. Με την ίδια απόφαση
ορίζεται ο Πρόεδρος του Διοικητικού Συμβουλίου. Ο
διευθύνων σύμβουλος της εταιρείας εκλέγεται από το
διοικητικό συμβούλιο της εταιρείας μεταξύ των μελών
του.
Η αποζημίωση του προέδρου και των μελών του διοικητικού
συμβουλίου και η αμοιβή του διευθύνοντα
συμβούλου καθορίζονται σύμφωνα με τα οριζόμενα
στο Καταστατικό. Για τον διευθύνοντα σύμβουλο της
εταιρείας έχουν εφαρμογή οι διατάξεις της παρ. 18
του άρθρου 32 του ν. 2190/1994, αν αυτός έχει ιδιότητα
υπαλλήλου φορέα του δημόσιου τομέα.
Οι πόροι της εταιρείας προέρχονται από:
α. επιχορηγήσεις του Προγράμματος Δημοσίων Επενδύσεων,
περιλαμβανομένων και προγραμμάτων τεχνικής
βοήθειας που συγχρηματοδοτούνται από την Ευρωπαϊκή
Ένωση ή από εθνικούς πόρους,
β. τον Τακτικό Προϋπολογισμό,
γ. εκμετάλλευση της περιουσίας της,
δ. δωρεές, κληροδοτήματα ή επιχορηγήσεις από οποιονδήποτε
φορέα,
ε. από δάνεια κάθε μορφής,
στ. από κάθε άλλη νόμιμη πηγή.
Για τη στελέχωση της εταιρείας εφαρμόζεται το άρθρο
13 του ν. 3429/2005 (ΦΕΚ 314 Α΄/27.12.2005). Επιτρέπονται
οι αποσπάσεις στελεχών του δημόσιου τομέα
οι οποίες γίνονται με κοινή απόφαση του Υπουργού
Εσωτερικών και του αρμόδιου Υπουργού, για χρονικό
διάστημα δύο (2) ετών χωρίς να απαιτείται γνώμη του
υπηρεσιακού ή του διοικητικού συμβουλίου του φορέα
προέλευσης. Ύστερα από απόφαση του διοικητικού
συμβουλίου της εταιρείας και με τη διαδικασία του
προηγούμενου εδαφίου, οι αποσπάσεις είναι δυνατόν
να παρατείνονται μία ή περισσότερες φορές ή να διακόπτονται.
Οι αποσπώμενοι στην εταιρεία εξακολουθούν
να λαμβάνουν το σύνολο των αποδοχών τους από την
υπηρεσία από την οποία προέρχονται, με τα πάσης
φύσεως, γενικά ή ειδικά επιδόματα της οργανικής τους
θέσης και όλες τις επιπλέον πρόσθετες αμοιβές και
αποζημιώσεις. Με αιτιολογημένη απόφαση του διοικητικού
συμβουλίου της εταιρείας είναι δυνατή η χορήγηση
σε αυτούς ειδικού επιδόματος εξίσωσης των αποδοχών
τους με τις συνολικές αποδοχές του αντίστοιχου προσωπικού
της εταιρείας. Ο χρόνος απόσπασης λογίζεται
για κάθε συνέπεια ως χρόνος πραγματικής υπηρεσίας
στην οργανική θέση του φορέα προέλευσης του αποσπωμένου.
Όλα τα ειδικότερα θέματα τα σχετικά με τη διάρθρωση
των υπηρεσιών, τις αρμοδιότητές τους και το
προσωπικό της εταιρείας, ρυθμίζονται με κανονισμό που
καταρτίζεται από το διοικητικό συμβούλιο της εταιρείας
και εγκρίνεται με απόφαση του Υπουργού Εσωτερικών.
Με κοινή απόφαση των Υπουργών Εσωτερικών και
Οικονομίας και Οικονομικών εγκρίνεται ο Κανονισμός
Ανάθεσης και Εκτέλεσης Έργων, Υπηρεσιών και Προμηθειών
της εταιρείας, με τον οποίο ρυθμίζεται κάθε
σχετικό ζήτημα για τη σύναψη και την εκτέλεση των
αντίστοιχων συμβάσεων. Μέχρι την έκδοση νέων κανονισμών
εξακολουθούν να εφαρμόζονται οι υφιστάμενοι
κατά τη δημοσίευση του παρόντος.
Το καταστατικό της εταιρείας μπορεί να τροποποιείται,
να συμπληρώνεται και να κωδικοποιείται με
απόφαση της γενικής συνέλευσης της εταιρείας, που
εγκρίνεται με απόφαση του Υπουργού Εσωτερικών.
3. Το Παρατηρητήριο για την Κοινωνία της Πληροφορίας
εφεξής εποπτεύεται μόνον από τον Υπουργό
Οικονομίας και Οικονομικών. Οι επί μέρους διατάξεις
του ν. 3059/2002 (ΦΕΚ 241 Α΄/11.10.2002) που αναφέρονται
σε κοινή αρμοδιότητα εποπτείας του Παρατηρητηρίου
για την Κοινωνία της Πληροφορίας και έκδοση κοινών
αποφάσεων από τους Υπουργούς Οικονομίας και Οικονομικών
και Εσωτερικών, για τη ρύθμιση ζητημάτων που
αφορούν στην οργάνωση και λειτουργία του, τροποποιούνται
στο σύνολό τους και η πλήρης αρμοδιότητα
παραμένει στον Υπουργό Οικονομίας και Οικονομικών.
Με την παρούσα δεν θίγονται οι λοιπές ρυθμίσεις του
ν. 3095/2002.

Άρθρο 33
Μονάδα Οργάνωσης της Διαχείρισης – Μ.Ο.Δ. Α.Ε.
Το κείμενο του ν. 2372/1996 (ΑΡΘΡΟ ΤΡΙΤΟ) περί Καταστατικού
της Μονάδας Οργάνωσης της Διαχείρισης
του Κοινοτικού Πλαισίου Στήριξης (Μ.Ο.Δ.), όπως τροποποιήθηκε
και συμπληρώθηκε με τους νόμους 2860/2000
(άρθρο 18), 2937/2001 (άρθρο 37), 3193/2003 (άρθρο 17)
και 3336/2005 (άρθρο 7), τροποποιείται και κωδικοποιείται
σε ενιαίο κείμενο ως εξής:
«Συνιστάται ανώνυμη εταιρεία μη κερδοσκοπικού χαρακτήρα
με την επωνυμία «ΜΟΝΑΔΑ ΟΡΓΑΝΩΣΗΣ ΤΗΣ
ΔΙΑΧΕΙΡΙΣΗΣ ΑΝΑΠΤΥΞΙΑΚΩΝ ΠΡΟΓΡΑΜΜΑΤΩΝ (Μ.Ο.Δ.)
Α.Ε.».
Η Μ.Ο.Δ. Α.Ε. λειτουργεί χάριν του δημοσίου συμφέροντος
κατά τους κανόνες της ιδιωτικής οικονομίας
και εποπτεύεται από τον Υπουργό Οικονομίας και Οικονομικών.
Η Μ.Ο.Δ. Α.Ε. υπάγεται στον παρόντα νόμο
και στο ν. 3429/2005, πλην των άρθρων 13 και 14 αυτού
και συμπληρωματικά στις διατάξεις του άρθρου 36
του ν. 849/1978 (ΦΕΚ 232 Α΄) και στις διατάξεις του κ.ν.
2190/1920, όπως κάθε φορά ισχύουν.
Το καταστατικό της εταιρείας έχει ως εξής:
Άρθρο 1
Σκοπός
Σκοπός της Μ.Ο.Δ. Α.Ε. είναι η επιστημονική και τεχνική
υποστήριξη της διαχείρισης και εφαρμογής προγραμμάτων
που συγχρηματοδοτούνται από την Ευρωπαϊκή
Ένωση, από τον Ευρωπαϊκό Οικονομικό Χώρο (ΕΟΧ) ή/
και από εθνικούς πόρους, η οργάνωση και η κάλυψη των
αναγκών σε εξειδικευμένο ανθρώπινο δυναμικό και σε
μεταφορά τεχνογνωσίας για τη βελτίωση της διοικητικής
δομής. Για την επίτευξη του σκοπού αυτού, η Μ.Ο.Δ.
Α.Ε. προβαίνει σε κάθε σχετική ενέργεια και ιδίως:
(α) Αξιολογεί τις ανάγκες στελέχωσης και υποστηρίζει
με στελεχιακό δυναμικό και διοικητική τεχνογνωσία τους
φορείς που εμπλέκονται στο σχεδιασμό, διαχείριση, παρακολούθηση,
έλεγχο και υλοποίηση συγχρηματοδοτούμενων
και εθνικών αναπτυξιακών προγραμμάτων.
(β) Υποστηρίζει το σχεδιασμό, διαχείριση, έλεγχο και
υλοποίηση των συγχρηματοδοτούμενων και εθνικών
αναπτυξιακών προγραμμάτων με την επεξεργασία συστημάτων
οργάνωσης και ειδικών εργαλείων, τη μεταφορά
τεχνογνωσίας, τη συνεχή κατάρτιση του προσωπικού
των εμπλεκόμενων φορέων, χρησιμοποιώντας και
συστήματα εξ αποστάσεως εκπαίδευσης, καθώς και την
οργάνωση ειδικών εκδηλώσεων για το σκοπό αυτόν.
(γ) Υποστηρίζει τις αρμόδιες υπηρεσίες του Υπουργείου
Οικονομίας και Οικονομικών ως προς την αξιολόγηση
της διαχειριστικής ικανότητας και οργάνωσης των
φορέων διαχείρισης και υλοποίησης των επιχειρησιακών
προγραμμάτων και ως προς την αξιολόγηση της
διαχειριστικής τους ικανότητας και τους δικαιούχους
του ΕΣΠΑ ως προς την ωρίμανση και υλοποίηση των
πράξεων.
(δ) Δύναται να παρέχει στους εμπλεκόμενους με το
σχεδιασμό, διαχείριση, παρακολούθηση και έλεγχο των
αναπτυξιακών προγραμμάτων φορείς την αναγκαία τεχνική
υποστήριξη καλύπτοντας ιδίως τις ανάγκες στέγασης,
υλικοτεχνικής υποδομής και πληροφοριακών
συστημάτων των φορέων αυτών.
(ε) Μεριμνά για την ηλεκτρονική δικτύωση των φορέων
διαχείρισης των αναπτυξιακών προγραμμάτων
με στόχο την καλύτερη και ταχύτερη ενημέρωση και
την υιοθέτηση βέλτιστων πρακτικών στην αντιμετώπιση
κοινών θεμάτων και έχει την ευθύνη ολοκληρωμένης
διαχείρισης θεματικών δικτυώσεων που απορρέουν από
τον αναπτυξιακό προγραμματισμό.
(στ) Δύναται να υποστηρίζει το σχεδιασμό, την οργάνωση,
λειτουργία και ανάπτυξη των πληροφοριακών
συστημάτων των εθνικών και συγχρηματοδοτούμενων
αναπτυξιακών προγραμμάτων.
(ζ) Με απόφαση του Υπουργού Οικονομίας και Οικονομικών
δύναται η Μ.Ο.Δ. Α.Ε. να ορισθεί ως Αρχή
Εγγραφής Ψηφιακών Πιστοποιητικών του Υπουργείου
Οικονομίας και Οικονομικών σύμφωνα με το άρθρο 20
του ν. 3448/2006 (ΦΕΚ 57 Α΄).
(η) Υποστηρίζει την οργάνωση και λειτουργία των
υπηρεσιών που είναι αρμόδιες για τα επιχειρησιακά
προγράμματα του στόχου «Ευρωπαϊκή Εδαφική
Συνεργασία» του Κανονισμού. Με την απόφαση του
άρθρου 29 παράγραφος 1 του παρόντος νόμου είναι
δυνατό να ανατίθεται στη Μ.Ο.Δ. Α.Ε. η υποστήριξη
των διαδικασιών συγκρότησης των κοινών τεχνικών
γραμματειών του άρθρου 14 παρ. 1 του Κανονισμού
(ΕΚ) 1080/2006 συμπεριλαμβανομένης της πρόσληψης
προσωπικού, αν απαιτείται. Για το σκοπό αυτόν η
Μ.Ο.Δ. Α.Ε. είναι δυνατόν να ορίζεται δικαιούχος των
σχετικών ενεργειών του αντίστοιχου επιχειρησιακού
προγράμματος. Με κοινή απόφαση του Υπουργού Οικονομίας
και Οικονομικών και του καθ’ ύλην αρμόδιου
Υπουργού δύναται να εκτελεί πληρωμές πράξεων τεχνικής
υποστήριξης για λογαριασμό των δικαιούχων
και των πράξεων που συγχρηματοδοτούνται από τα
προγράμματα που εντάσσονται στο στόχο «Ευρωπαϊκή
Εδαφική Συνεργασία».
(θ) Μεριμνά για την ενημέρωση των πολιτών σε θέματα
συγχρηματοδοτούμενων πράξεων και αναπτυξιακών
πολιτικών εν γένει, σε συνεργασία με τις διαχειριστικές
αρχές και άλλες ειδικές υπηρεσίες και αξιοποιώντας και
τις δυνατότητες ηλεκτρονικής πληροφόρησης διαμέσου
του διαδικτύου. Η Μ.Ο.Δ. Α.Ε. δύναται να ιδρύει και
λειτουργεί σε πόλεις της Ελλάδος, μετά από απόφαση
του Υπουργού Οικονομίας και Οικονομικών, γραφεία
ενημέρωσης πολιτών για τα αναπτυξιακά προγράμματα
της χώρας.
(ι) Δύναται να υποστηρίζει την οργάνωση και λειτουργία
των Αναπτυξιακών Οργανισμών Περιφέρειας του
άρθρου 31.
(ια) Δύναται να υποστηρίζει το Υπουργείο Οικονομίας
και Οικονομικών στο πλαίσιο χάραξης της εθνικής
περιφερειακής πολιτικής με την ανάλυση και σύνθεση
δημογραφικών, κοινωνικών, οικονομικών, παραγωγικών
και άλλων αναπτυξιακών στοιχείων, τόσο σε επίπεδο
ευρύτερων χωρικών αναπτυξιακών ενοτήτων και Περιφερειών
της χώρας όσο και σε τοπικό επίπεδο.
(ιβ) Δύναται να υποστηρίζει με μεταφορά τεχνογνωσίας
και άλλα κράτη − μέλη ή και υπό ένταξη χώρες ως
προς τη βελτίωση της διοικητικής τους ικανότητας για
τη διαχείριση συγχρηματοδοτούμενων προγραμμάτων
από την Ε.Ε.. Με απόφαση του Υπουργού Οικονομίας
και Οικονομικών δύναται να ιδρύει και να λειτουργεί
γραφείο υποστήριξης της περιφερειακής πολιτικής της
χώρας στην έδρα της Ευρωπαϊκής Επιτροπής.
(ιγ) Με απόφαση του Υπουργού Οικονομίας και Οικονομικών
η Μ.Ο.Δ. Α.Ε. δύναται να αναλάβει τη διαχείριση
δράσεων στο πλαίσιο του χρηματοδοτικού μηχανισμού
του Ευρωπαϊκού Οικονομικού Χώρου.
(ιδ) Με απόφαση του Υπουργού Οικονομίας και Οικονομικών
δύναται να ανατίθενται στη Μ.Ο.Δ. Α.Ε. και άλλα
καθήκοντα που έχουν σχέση με τα συγχρηματοδοτούμενα
και εθνικά αναπτυξιακά προγράμματα.
Άρθρο 2
Διάρκεια – Έδρα
(α) Η διάρκεια της Μ.Ο.Δ. Α.Ε. ορίζεται μέχρι το τέλος
του έτους 2026. Με απόφαση της γενικής συνέλευσης
μπορεί να παρατείνεται για μια ή περισσότερες φορές
η διάρκεια της εταιρείας.
(β) Έδρα της Μ.Ο.Δ. Α.Ε. ορίζεται η Αθήνα. Είναι δυνατή
η ίδρυση παραρτημάτων, υποκαταστημάτων και γραφείων,
με απόφαση του Διοικητικού Συμβουλίου της.
(γ) Η Μ.Ο.Δ. Α.Ε. δύναται, στο πλαίσιο του σκοπού
της, να ιδρύει θυγατρικές εταιρείες μη κερδοσκοπικού
χαρακτήρα. Το καταστατικό των εταιρειών αυτών
εγκρίνεται με απόφαση του Υπουργού Οικονομίας και
Οικονομικών. Οι προβλέψεις των άρθρων 8 και 9 του
καταστατικού της Μ.Ο.Δ. Α.Ε. ισχύουν και για τις θυγατρικές
της εταιρείες.
(δ) Με απόφαση της Γενικής Συνέλευσης η οποία
εγκρίνεται από τον Υπουργό Οικονομίας και Οικονομικών,
η Μ.Ο.Δ. Α.Ε. δύναται να συμμετέχει σε άλλες
εταιρίες μη κερδοσκοπικού χαρακτήρα που λειτουργούν
χάριν του δημοσίου συμφέροντος.
Άρθρο 3
Κεφάλαιο
(α) Το μετοχικό κεφάλαιο της Μ.Ο.Δ. Α.Ε. είναι εκατόν
είκοσι εννέα χιλιάδες εκατόν σαράντα ευρώ (129.140 ~)
το οποίο διαιρείται σε 4.400 μετοχές ονομαστικής αξίας
είκοσι εννέα ευρώ και τριάντα πέντε λεπτών (29,35 ~)
η καθεμία και καλύπτεται ολόκληρο από το Ελληνικό
Δημόσιο.
(β) Για κάθε αύξηση του μετοχικού κεφαλαίου εφαρμόζονται
οι διατάξεις του κωδικοποιημένου νόμου (κ.ν.)
2190/1920.
(γ) Οι μετοχές της Μ.Ο.Δ. Α.Ε. είναι ονομαστικές.
Άρθρο 4
Πόροι
Οι πόροι της Μ.Ο.Δ. Α.Ε. προέρχονται από ετήσια επιχορήγηση
του προγράμματος δημοσίων επενδύσεων,
από προγράμματα που συγχρηματοδοτούνται από την
Ευρωπαϊκή Ένωση ή/και από εθνικούς πόρους, από επιχορηγήσεις,
δωρεές, κληρονομίες, κληροδοσίες, από
την εκμετάλλευση της περιουσίας της και από κάθε
άλλη νόμιμη πηγή.
Άρθρο 5
Οικονομικός έλεγχος
Η οικονομική διαχείριση της Μ.Ο.Δ. Α.Ε. υπόκειται σε
κατασταλτικό ετήσιο έλεγχο από ορκωτούς ελεγκτές
που υποβάλλουν την έκθεσή τους στο Διοικητικό Συμβούλιο
και στον εποπτεύοντα Υπουργό.
Άρθρο 6
Απαλλαγές
Η Μ.Ο.Δ. Α.Ε. και οι θυγατρικές της απαλλάσσονται
από κάθε δημόσιο, δημοτικό, κοινοτικό ή υπέρ τρίτου
άμεσο ή έμμεσο φόρο και τέλος, εκτός από το φόρο
προστιθέμενης αξίας. Απαλλάσονται επίσης από την
υποχρέωση καταβολής δικαστικού ενσήμου και απολαμβάνουν
γενικά όλων των δικονομικών και άλλων προνομίων
και ατελειών του Δημοσίου. Η απαλλαγή από
το φόρο συγκέντρωσης κεφαλαίων παρέχεται εφόσον
συντρέχουν οι προϋποθέσεις της παραγράφου 2 του
άρθρου 22 του ν. 1676/1986.
Άρθρο 7
Διοίκηση – Εκπροσώπηση
(α) Η Μ.Ο.Δ. Α.Ε. διοικείται από εννεαμελές Διοικητικό
Συμβούλιο με τριετή θητεία, το οποίο λειτουργεί
σύμφωνα με τις σχετικές διατάξεις για τις ανώνυμες
εταιρίες και διορίζεται ή παύεται με απόφαση του εποπτεύοντος
Υπουργού. Στο Διοικητικό Συμβούλιο δύναται
να προσκαλείται και να παρίσταται εκπρόσωπος του
Δ.Σ. του συλλόγου των εργαζομένων της Μ.Ο.Δ. Α.Ε.,
εφόσον συζητούνται θέματα που αφορούν στο προσωπικό
αυτής.
(β) Τα μέλη του Διοικητικού Συμβουλίου δύναται να
επαναδιορισθούν με όμοια απόφαση.
(γ) Το Διοικητικό Συμβούλιο συγκαλείται σε συνεδρίαση
από τον Πρόεδρό του, ο οποίος προεδρεύει των
συνεδριάσεων και καθορίζει τα θέματα της ημερήσιας
διάταξης.
(δ) Το Διοικητικό Συμβούλιο προσλαμβάνει γενικό διευθυντή
ύστερα από πρόσκληση εκδήλωσης ενδιαφέροντος,
με σύμβαση ορισμένου χρόνου διάρκειας τεσσάρων
(4) ετών, με δυνατότητα ανανέωσης. Ο γενικός
διευθυντής διευθύνει τις εργασίες της, προΐσταται των
υπηρεσιών της και συμμετέχει χωρίς δικαίωμα ψήφου
στις συνεδριάσεις του Διοικητικού Συμβουλίου, εισηγούμενος
προς συζήτηση θέματα.
(ε) Η Μ.Ο.Δ. Α.Ε. εκπροσωπείται δικαστικά και εξώδικα
από τον Πρόεδρο του Διοικητικού Συμβουλίου ή από
ειδικώς εξουσιοδοτημένο για τη συγκεκριμένη περίπτωση
πρόσωπο, το οποίο μπορεί και να μην είναι μέλος
του Δ.Σ..
στ) Το Διοικητικό Συμβούλιο δύναται με απόφασή του
να αναθέτει την άσκηση αρμοδιοτήτων και εξουσιών
διαχείρισης και εκπροσώπησης της εταιρείας σε ένα ή
περισσότερα μέλη του.
(ζ) Οι εκπρόσωποι του Ελληνικού Δημοσίου στη γενική
συνέλευση των μετόχων της Μ.Ο.Δ. Α.Ε. ορίζονται με
απόφαση του Υπουργού Οικονομίας και Οικονομικών.
Άρθρο 8
Στελέχωση – Λειτουργία
(α) Το προσωπικό της Μ.Ο.Δ. Α.Ε. προσλαμβάνεται
από τον ιδιωτικό τομέα ή αποσπάται από το δημόσιο
και ευρύτερο δημόσιο τομέα, όπως αυτός ορίζεται στην
παρ. 1 του άρθρου 14 του ν. 2190/1994 όπως εκάστοτε
ισχύει ύστερα από δημόσια προκήρυξη και αξιολόγηση
των τυπικών και ουσιαστικών προσόντων των υποψηφίων,
της διαδικασίας επιλογής καθοριζομένης με κοινές
αποφάσεις των Υπουργών Εσωτερικών και Οικονομίας
και Οικονομικών. Τα στελέχη της Μ.Ο.Δ. Α.Ε.από τον
ιδιωτικό τομέα προσλαμβάνονται με συμβάσεις εργασίας
αορίστου χρόνου που περιλαμβάνουν δοκιμαστική
περίοδο, η διάρκεια της οποίας καθορίζεται με απόφαση
του Διοικητικού Συμβουλίου της Μ.Ο.Δ. Α.Ε..
(β) Οι διατάξεις περί προσλήψεων, βαθμολογίου και
μισθολογίου του δημόσιου και ευρύτερου δημόσιου τομέα
δεν εφαρμόζονται στο προσωπικό της Μ.Ο.Δ. Α.Ε.,
με εξαίρεση το διοικητικό και βοηθητικό προσωπικό
που προσλαμβάνεται σύμφωνα με τις διατάξεις του ν.
2190/1994, οι αποδοχές του οποίου καθορίζονται με απόφαση
του Διοικητικού Συμβουλίου της και είναι δυνατόν
να υπερβαίνουν τα όρια που τίθενται από τις εκάστοτε
ισχύουσες διατάξεις στις αποδοχές των απασχολούμενων
στο δημόσιο τομέα.
(γ) Οι αποσπάσεις στελεχών του δημόσιου και ευρύτερου
δημόσιου τομέα γίνονται με κοινή απόφαση των
Υπουργών Οικονομίας και Οικονομικών και του αρμόδιου
Υπουργού για χρονικό διάστημα έως τεσσάρων
ετών, χωρίς να απαιτείται γνώμη του Υπηρεσιακού ή του
Διοικητικού Συμβουλίου του φορέα προέλευσης, κατά
παρέκκλιση των ισχυουσών διατάξεων. Με όμοια απόφαση
μετά από πρόταση της Μ.Ο.Δ. Α.Ε. οι αποσπάσεις
δύναται να παρατείνονται μία ή περισσότερες φορές
κατά παρέκκλιση των ισχυουσών διατάξεων. Με όμοια
απόφαση οι εν λόγω αποσπάσεις δύναται να διακόπτονται
μετά από αίτηση του αποσπασθέντος ή μετά από
πρόταση της Μ.Ο.Δ. Α.Ε..
(δ) Οι αποσπώμενοι στη Μ.Ο.Δ. Α.Ε. εξακολουθούν
να λαμβάνουν το σύνολο των αποδοχών τους από το
φορέα προέλευσης με τα πάσης φύσεως γενικά ή ειδικά
επιδόματα της οργανικής τους θέσης και όλες
τις επιπλέον πρόσθετες αμοιβές και αποζημιώσεις. Με
αιτιολογημένη απόφαση του Διοικητικού Συμβουλίου
είναι δυνατή η χορήγηση σε αυτούς ειδικού επιδόματος,
ανάλογα με τα καθήκοντα που ασκούν. Ο χρόνος της
απόσπασης θεωρείται για κάθε συνέπεια ως χρόνος
πραγματικής υπηρεσίας στην υπηρεσία ή το φορέα
προέλευσης του αποσπασθέντος.
Για το προσωπικό αυτό, ο χρόνος υπηρεσίας στη θέση
του προϊσταμένου τομέα της Μ.Ο.Δ. Α.Ε. υπολογίζεται
ως χρόνος άσκησης καθηκόντων προϊσταμένου διεύθυνσης,
όπου κατά τις οικείες διατάξεις ή κανονισμούς
απαιτείται ως προϋπόθεση για την επιλογή ως προϊσταμένου
γενικής διεύθυνσης. Ο χρόνος υπηρεσίας
στη θέση του προϊσταμένου μονάδας υπολογίζεται ως
χρόνος άσκησης καθηκόντων τμήματος όπου κατά τις
οικείες διατάξεις ή κανονισμούς απαιτείται ως προϋπόθεση
για την επιλογή ως προϊσταμένου διεύθυνσης.
Το προσωπικό της προηγούμενης παραγράφου διατηρεί
το δικαίωμα κρίσης για επιλογή προϊσταμένου
γενικής διεύθυνσης ή διεύθυνσης ή τμήματος στην υπηρεσία
στην οποία ανήκει οργανικά.
Τυχόν πρόσθετες αμοιβές ή αποζημιώσεις που καταβάλλει
η Μ.Ο.Δ. Α.Ε. δεν εμπίπτουν στις σχετικές διατάξεις
του ν.1256/1982, όπως κάθε φορά ισχύει. Για αυτές
ισχύει η διάταξη της παραγράφου 6 περίπτωση β΄ του
άρθρου 18 του παρόντος νόμου.
(ε) Η Μ.Ο.Δ. Α.Ε. δύναται να προσλαμβάνει νομικούς
ως ειδικό επιστημονικό προσωπικό με σχέση εξαρτημένης
εργασίας αορίστου χρόνου σύμφωνα με τις
προηγούμενες παραγράφους. Οι προσλαμβανόμενοι και
εφόσον έχουν τη δικηγορική ιδιότητα τελούν καθ’ όλο
το χρονικό διάστημα εργασίας τους στη Μ.Ο.Δ. Α.Ε. σε
αναστολή του δικηγορικού λειτουργήματος. Η αναστολή
του προηγούμενου εδαφίου καταλαμβάνει και τους ήδη
υπηρετούντες δικηγόρους στη Μ.Ο.Δ. Α.Ε..
Για το προσωπικό του προηγούμενου εδαφίου που
προσλαμβάνεται κατά τις διατάξεις του παρόντος νόμου
ή προσλήφθηκε σύμφωνα με τις διατάξεις των νόμων
2372/1996 και 2860/2000 η Μ.Ο.Δ. Α.Ε. καταβάλλει το
σύνολο των προβλεπόμενων εισφορών, συμπεριλαμβανομένων
και των επικουρικών, στα οικεία ασφαλιστικά
ταμεία. Ασφαλιστικές εισφορές που κατεβλήθησαν από
τη Μ.Ο.Δ. Α.Ε. μέχρι σήμερα για τους ανωτέρω ασφαλισμένους
είναι νόμιμες.
Οι συμβάσεις μεταξύ της Μ.Ο.Δ. Α.Ε. και νομικών που
απασχολούνται ως ειδικό επιστημονικό προσωπικό
δεν αποτελούν κώλυμα για την απόκτηση της ιδιότητας
του δικηγόρου. Η Μ.Ο.Δ. Α.Ε. δύναται να διαθέτει
στελέχη της στο Νομικό Συμβούλιο του Κράτους, ως
ασκούμενους δικηγόρους. Με απόφαση του Υπουργού
Οικονομίας και Οικονομικών δύναται να εξειδικεύονται
οι διατάξεις του παρόντος.
(στ) Ειδικά για τα επιχειρησιακά προγράμματα του
Στόχου «Ευρωπαϊκή Εδαφική Συνεργασία» του Κανονισμού,
η Μ.Ο.Δ. Α.Ε. δύναται να προσλαμβάνει στελέχη
από τον ιδιωτικό τομέα με συμβάσεις ορισμένου χρόνου
ίσου με τη χρονική διάρκεια υλοποίησης του αντίστοιχου
επιχειρησιακού προγράμματος.
(ζ) Σε περίπτωση που αποσπάται προσωπικό της Μ.Ο.Δ.
Α.Ε. σε φορείς ή υπηρεσίες του δημόσιου ή ευρύτερου
δημόσιου τομέα, σε φορείς τοπικής αυτοδιοίκησης και
σε νομικά πρόσωπα ιδιωτικού δικαίου, ισχύουν οι διατάξεις
του άρθρου 18, παράγραφος 1, περίπτωση (α) του
νόμου που κυρώνει το παρόν καταστατικό.
Άρθρο 9
Ειδικά Θέματα
(α) Όλα τα ειδικότερα θέματα τα σχετικά με το προσωπικό
της Μ.Ο.Δ. Α.Ε., ιδίως η αξιολόγηση απόδοσης, η
εξέλιξη και ο πειθαρχικός έλεγχος αυτού, ρυθμίζονται με
τον Κανονισμό Εσωτερικής Οργάνωσης που καταρτίζεται
από το Διοικητικό της Συμβούλιο, εγκρίνεται με απόφαση
του Υπουργού Οικονομίας και Οικονομικών. Στον
Κανονισμό αυτόν υπάγονται ως προς την αξιολόγησή
τους και οι αποσπασμένοι στη Μ.Ο.Δ. Α.Ε. υπάλληλοι του
Δημοσίου και ευρύτερου δημόσιου τομέα κατά παρέκκλιση
άλλων ισχυουσών διατάξεων. Παράλληλα για τους
υπαλλήλους του Δημοσίου, των Ν.Π.Δ.Δ. και των Ο.Τ.Α.
συμπληρώνεται και το έντυπο αξιολόγησης που ισχύει
για την υπηρεσία τους. Μετά τη λήξη της απόσπασης
οι αξιολογήσεις και τα σχετικά στοιχεία αποστέλλονται
από τη Μ.Ο.Δ. Α.Ε. στον φορέα προέλευσης κατόπιν
αιτήσεως του ενδιαφερόμενου υπαλλήλου.
(β) Με απόφαση του Υπουργού Οικονομίας και Οικονομικών
μετά από πρόταση του Διοικητικού Συμβουλίου
της Μ.Ο.Δ. Α.Ε. καταρτίζεται κανονισμός ανάθεσης και
εκτέλεσης έργων, προμηθειών, μελετών και υπηρεσιών
κατά παρέκκλιση της ισχύουσας σχετικής εθνικής νομοθεσίας,
με την επιφύλαξη της εκάστοτε ισχύουσας
κοινοτικής νομοθεσίας.
(γ) Το καταστατικό της Μ.Ο.Δ. Α.Ε. ως προς τα ειδικότερα
θέματα μπορεί να τροποποιείται με απόφαση της
Γενικής Συνέλευσης της εταιρείας, που εγκρίνεται με
απόφαση του Υπουργού Οικονομίας και Οικονομικών.»

Άρθρο 34
ΔΗΜΟΣ Α.Ε.
Με κοινή απόφαση των Υπουργών Εσωτερικών και Οικονομίας
και Οικονομικών συνιστάται ανώνυμη εταιρεία
μη κερδοσκοπικού χαρακτήρα με την επωνυμία «ΔΗΜΟΣ
Α.Ε.». Η ΔΗΜΟΣ Α.Ε. λειτουργεί χάριν του δημοσίου συμφέροντος
κατά τους κανόνες της ιδιωτικής οικονομίας
με έσοδα προερχόμενα κυρίως από ανταποδοτικούς
πόρους και εποπτεύεται από τους Υπουργούς Εσωτερικών
και Οικονομίας και Οικονομικών.
Η ΔΗΜΟΣ Α.Ε. υπάγεται στον παρόντα νόμο και συμπληρωματικά
στις διατάξεις του άρθρου 36 του ν.
849/1978 (ΦΕΚ 232 Α΄) και στις διατάξεις του κ.ν. 2190/1920
εφαρμοζόμενες, όπως κάθε φορά ισχύουν. Η ΔΗΜΟΣ Α.Ε.
δεν υπάγεται στις διατάξεις του ν. 3429/2005.
Το καταστατικό της εταιρείας έχει ως εξής:
«Άρθρο 1
Σκοπός
Σκοποί της εταιρείας είναι:
(α) Η προετοιμασία και η σύνταξη όλων των απαραίτητων
εγγράφων για ένταξη έργων των Ο.Τ.Α. α΄
βαθμού, στα προγράμματα που χρηματοδοτούνται από
κοινοτικούς ή εθνικούς πόρους.
(β) Η ωρίμανση δηλαδή η εκτέλεση μελετών, η λήψη
των απαραίτητων αδειών και η σύνταξη των τευχών
δημοπράτησης της κατασκευής τεχνικών έργων υποδομής
των Ο.Τ.Α. α΄ βαθμού, που χρηματοδοτούνται από
εθνικούς ή κοινοτικούς πόρους.
(γ) Η ανάθεση και ευθύνη εκτέλεσης έργων υποδομής
των Ο.Τ.Α. α΄βαθμού.
Στη ΔΗΜΟΣ Α.Ε. δύνανται να απευθύνονται Ο.Τ.Α. α΄
βαθμού, των οποίων δεν επιβεβαιώνεται η διαχειριστική
επάρκεια, σύμφωνα με το άρθρο 22 του παρόντος
νόμου. Μετά από αίτημα του δικαιούχου και αποδοχή
από το Διοικητικό Συμβούλιο της εταιρείας, δύνανται να
αναληφθούν και έργα Ο.Τ.Α. α΄βαθμού, για τους οποίους
έχει επιβεβαιωθεί η διαχειριστική τους επάρκεια.
Για τα ανωτέρω (α), (β) και (γ) η ΔΗΜΟΣ ενεργεί στο
πλαίσιο υλοποίησης του έργου και για τις εξ αυτού απορρέουσες
έννομες σχέσεις ως πληρεξούσιος διαχειριστής
του δικαιούχου διαχειριζόμενη τους πόρους που προορίζονται
για την υλοποίηση του έργου και ευθυνόμενη έναντι
του αιτούντος Ο.Τ.Α. και των λοιπών διοικητικών αρχών.
Μετά την ολοκλήρωσή τους, οι μελέτες, οι άδειες, τα
τεύχη δημοπράτησης κ.λπ. παραδίδονται στον δικαιούχο.
Αντίστοιχα, μετά την προσωρινή παραλαβή του έργου
προς χρήση, το έργο παραδίδεται στον δικαιούχο μαζί
με πλήρη τεχνική και οικονομική τεκμηρίωση.
δ) Η υποστήριξη του αναπτυξιακού σχεδιασμού των
Περιφερειών της Χώρας, σύμφωνα με το άρθρο 31 του
παρόντος νόμου.
Άρθρο 2
Διάρκεια − Έδρα
(α) Η διάρκεια της ΔΗΜΟΣ είναι εννεαετής. Με απόφαση
της γενικής συνέλευσης μπορεί να παρατείνεται
για ένα έτος μία ή περισσότερες φορές η διάρκεια της
εταιρείας.
(β) Έδρα της εταιρείας ορίζεται η Αθήνα. Είναι δυνατή
η ίδρυση παραρτημάτων, υποκαταστημάτων και γραφείων,
με απόφαση του Διοικητικού Συμβουλίου της.
Άρθρο 3
Κεφάλαιο
(α) Το μετοχικό κεφάλαιο της ΔΗΜΟΣ είναι 1.000.000
ευρώ, το οποίο διαιρείται σε 1.000 μετοχές ονομαστικής
αξίας 1.000 ευρώ η καθεμία και καλύπτεται ολόκληρο
από το Ελληνικό Δημόσιο.
(β) Για κάθε αύξηση του μετοχικού κεφαλαίου εφαρμόζονται
οι διατάξεις του κωδικοποιημένου νόμου (κ.ν.)
2190/1920.
(γ) Οι μετοχές της ΔΗΜΟΣ είναι ονομαστικές.
Άρθρο 4
Πόροι
Οι πόροι της ΔΗΜΟΣ προέρχονται:
(α) από την αποζημίωση για τις υπηρεσίες της στον
τομέα της διοίκησης και εκτέλεσης έργου, η οποία καθορίζεται
με απόφαση του Υπουργού Οικονομίας και
Οικονομικών και με κριτήριο το ποσό του προϋπολογισμού
του έργου που διαχειρίζεται,
(β) από ετήσια επιχορήγηση του προγράμματος δημοσίων
επενδύσεων, η οποία καθορίζεται από το εύρος των
υπηρεσιών διοίκησης και εκτέλεσης που προσφέρει,
(γ) από προγράμματα τεχνικής υποστήριξης που συγχρηματοδοτούνται
από την Ευρωπαϊκή Ένωση ή/και από
εθνικούς πόρους,
(δ) από χρηματοδότηση της Κ.Ε.Δ.Κ.Ε. που αποφασίζεται
από το διοικητικό συμβούλιό της,
(ε) από επιχορηγήσεις, δωρεές, κληρονομίες, κληροδοσίες,
από την εκμετάλλευση της περιουσίας της και
από κάθε άλλη νόμιμη πηγή.
Άρθρο 5
Οικονομικός έλεγχος
Η οικονομική διαχείριση της ΔΗΜΟΣ υπόκειται σε κατασταλτικό
ετήσιο έλεγχο από ορκωτούς ελεγκτές που
υποβάλλουν την έκθεσή τους στο Διοικητικό Συμβούλιο
και στους εποπτεύοντες Υπουργούς Εσωτερικών και
Οικονομίας και Οικονομικών.
Άρθρο 6
Απαλλαγές
Η ΔΗΜΟΣ απαλλάσσεται από κάθε δημόσιο, δημοτικό,
κοινοτικό ή υπέρ τρίτου άμεσο ή έμμεσο φόρο και τέλος,
εκτός από το φόρο προστιθέμενης αξίας. Απαλλάσσεται
επίσης από την υποχρέωση καταβολής δικαστικού
ενσήμου και απολαμβάνει γενικά όλων των δικονομικών
και άλλων προνομίων και ατελειών του Δημοσίου.
Η απαλλαγή από το φόρο συγκέντρωσης κεφαλαίων
παρέχεται εφόσον συντρέχουν οι προϋποθέσεις της
παραγράφου 2 του άρθρου 22 του ν. 1676/1986.
Άρθρο 7
Διοίκηση – Εκπροσώπηση
(α) Η ΔΗΜΟΣ διοικείται από εννεαμελές Διοικητικό
Συμβούλιο με τριετή θητεία, το οποίο λειτουργεί σύμφωνα
με τις σχετικές διατάξεις για τις ανώνυμες εταιρίες
και ορίζεται με κοινή απόφαση των εποπτευόντων
Υπουργών. Πέντε μέλη του Δ.Σ. περιλαμβανομένου του
προέδρου προτείνονται από την Κ.Ε.Δ.Κ.Ε., δύο μέλη
από το Υπουργείο Εσωτερικών και δύο μέλη από το
Υπουργείο Οικονομίας και Οικονομικών.
(β) Τα μέλη του Διοικητικού Συμβουλίου δύναται να
επαναδιορισθούν με όμοια απόφαση και μετά από γνώμη
του διοικητικού συμβουλίου της Κ.Ε.Δ.Κ.Ε..
(γ) Το Διοικητικό Συμβούλιο συγκαλείται σε συνεδρίαση
από τον Πρόεδρό του, ο οποίος προεδρεύει των συνεδριάσεων
και καθορίζει τα θέματα της ημερήσιας διάταξης.
(δ) Η πρόσληψη γενικού διευθυντή γίνεται με απόφαση
του Διοικητικού Συμβουλίου ύστερα από πρόσκληση
εκδήλωσης ενδιαφέροντος, με σύμβαση ορισμένου
χρόνου διάρκειας τεσσάρων (4) ετών, με δυνατότητα
ανανέωσης. Ο γενικός διευθυντής διευθύνει τις εργασίες
της, προΐσταται των υπηρεσιών της και συμμετέχει χωρίς
δικαίωμα ψήφου στις συνεδριάσεις του Διοικητικού
Συμβουλίου, εισηγούμενος προς συζήτηση θέματα.
(ε) Η ΔΗΜΟΣ εκπροσωπείται δικαστικά και εξώδικα από
τον Πρόεδρο του Διοικητικού Συμβουλίου ή από ειδικώς
εξουσιοδοτημένο για τη συγκεκριμένη περίπτωση πρόσωπο,
το οποίο μπορεί και να μην είναι μέλος του Δ.Σ..
(στ) Οι εκπρόσωποι του Ελληνικού Δημοσίου στη γενική
συνέλευση των μετόχων της ΔΗΜΟΣ ορίζονται με
απόφαση των εποπτευόντων Υπουργών.
Άρθρο 8
Στελέχωση – Λειτουργία
(α) Το προσωπικό της ΔΗΜΟΣ προσλαμβάνεται σύμφωνα
με τις διατάξεις που αφορούν τις ανώνυμες εταιρείες
Ο.Τ.Α. της παρ. 6 του άρθρου 265 του ν. 3463/2006
(ΔΚΚ), από τον ιδιωτικό τομέα ή αποσπάται από το
Δημόσιο και ευρύτερο δημόσιο τομέα, όπως αυτός ορίζεται
στην παρ. 1 του άρθρου 14 του ν. 2190/1994 όπως
εκάστοτε ισχύει.
(β) Οι αποδοχές του προσωπικού της ΔΗΜΟΣ καθορίζονται
με απόφαση του Διοικητικού Συμβουλίου της
σύμφωνα με την εργατική νομοθεσία και είναι δυνατόν
να υπερβαίνουν τα όρια που τίθενται από τις εκάστοτε
ισχύουσες διατάξεις στις αποδοχές των απασχολούμενων
στο δημόσιο τομέα.
(γ) Οι αποσπώμενοι στη ΔΗΜΟΣ υπάλληλοι του Δημοσίου
και ευρύτερου δημόσιου τομέα εξακολουθούν να λαμβάνουν
το σύνολο των αποδοχών τους από την υπηρεσία
από την οποία προέρχονται, με τα πάσης φύσεως, γενικά
ή ειδικά, επιδόματα της οργανικής τους θέσης και όλες
τις επιπλέον πρόσθετες αμοιβές και αποζημιώσεις. Στην
περίπτωση αυτή, με απόφαση του Διοικητικού Συμβουλίου
της εταιρείας είναι δυνατή η χορήγηση σε αυτούς ειδικού
επιδόματος. Το ειδικό επίδομα και οι αποζημιώσεις που
χορηγούνται από την ΔΗΜΟΣ δεν εμπίπτουν στις διατάξεις
του ν.1256/1982, όπως κάθε φορά ισχύει.
(δ) Ο χρόνος υπηρεσίας των αποσπασμένων στην ΔΗΜΟΣ
υπαλλήλων του Δημοσίου και ευρύτερου δημόσιου
τομέα λογίζεται για όλες τις συνέπειες ως χρόνος πραγματικής
υπηρεσίας στον φορέα προέλευσής τους.
Άρθρο 9
Ειδικά Θέματα
(α) Όλα τα ειδικότερα θέματα τα σχετικά με το προσωπικό
της ΔΗΜΟΣ, ιδίως η αξιολόγηση απόδοσης, η εξέλιξη
και ο πειθαρχικός έλεγχος αυτού, ρυθμίζονται με τον
Κανονισμό Εσωτερικής Οργάνωσης που καταρτίζεται από
το Διοικητικό της Συμβούλιο, εγκρίνεται με απόφαση του
Υπουργού Εσωτερικών και μετά προηγούμενη γνώμη του
διοικητικού συμβουλίου της Κ.Ε.Δ.Κ.Ε.. Στον Κανονισμό
αυτόν υπάγονται ως προς την αξιολόγησή τους και οι
αποσπασμένοι στην ΔΗΜΟΣ υπάλληλοι του Δημόσιου και
ευρύτερου δημόσιου τομέα. Μετά τη λήξη της απόσπασης
οι αξιολογήσεις και τα σχετικά στοιχεία αποστέλλονται
από την ΔΗΜΟΣ στον φορέα προέλευσης κατόπιν αιτήσεως
του ενδιαφερόμενου υπαλλήλου.
(β) Με κοινή απόφαση των Υπουργών Εσωτερικών,
Οικονομίας και Οικονομικών και Περιβάλλοντος, Χωροταξίας
και Δημόσιων Έργων, μετά από πρόταση του
Διοικητικού Συμβουλίου της ΔΗΜΟΣ Α.Ε. καταρτίζεται
κανονισμός ανάθεσης και εκτέλεσης έργων, προμηθειών,
μελετών και υπηρεσιών κατά παρέκκλιση της ισχύουσας
σχετικής εθνικής νομοθεσίας, με την επιφύλαξη
της εκάστοτε ισχύουσας κοινοτικής νομοθεσίας.
(γ) Η ΔΗΜΟΣ Α.Ε. μπορεί να συμμετέχει σε προγραμματικές
συμβάσεις κατά τις διατάξεις του άρθρου 225
παρ.1β του ν. 3463/2006.
(δ) Το καταστατικό της ΔΗΜΟΣ ως προς τα ειδικότερα
θέματα μπορεί να τροποποιείται με απόφαση της Γενικής
Συνέλευσης της εταιρείας, που εγκρίνεται με κοινή
απόφαση των Υπουργών Εσωτερικών και Οικονομίας
και Οικονομικών.»

  ΜΕΡΟΣ ΙΙ
ΕΘΝΙΚΟ ΣΤΡΑΤΗΓΙΚΟ ΣΧΕΔΙΟ ΑΓΡΟΤΙΚΗΣ
ΑΝΑΠΤΥΞΗΣ − ΕΘΝΙΚΟ ΣΤΡΑΤΗΓΙΚΟ ΣΧΕΔΙΟ
ΑΝΑΠΤΥΞΗΣ ΑΛΙΕΙΑΣ

ΚΕΦΑΛΑΙΟ Η΄
ΟΡΙΣΜΟΙ

Άρθρο 35
Ορισμοί
Για την εφαρμογή του παρόντος Μέρους ΙΙ νοούνται
ως:
1. «Εθνικό Στρατηγικό Σχέδιο Αγροτικής Ανάπτυξης,
εφεξής ΕΣΣΑΑ»: το έγγραφο που καταρτίζεται από το
Υπουργείο Αγροτικής Ανάπτυξης και Τροφίμων σε διάλογο
με την Επιτροπή των Ευρωπαϊκών Κοινοτήτων
και το οποίο αποτελεί προγραμματικό κείμενο με τις
εθνικές προτεραιότητες για την αγροτική ανάπτυξη, που
θα αποτελέσει τη βάση για την εκπόνηση του Προγράμματος
Αγροτικής Ανάπτυξης (ΠΑΑ), που θα συγχρηματοδοτείται
από το Ευρωπαϊκό Γεωργικό Ταμείο Αγροτικής
Ανάπτυξης (ΕΓΤΑΑ) (Άρθρο 11 του Κανονισμού).
2. «Εθνικό Στρατηγικό Σχέδιο Ανάπτυξης Αλιείας 20072013
εφεξής Ε.Σ.Σ.Α.ΑΛ.»: το έγγραφο που καταρτίζεται
από το Υπουργείο Αγροτικής Ανάπτυξης και Τροφίμων
σε διάλογο με την Επιτροπή των Ευρωπαϊκών Κοινοτήτων
(εφεξής Επιτροπή ) το οποίο καλύπτει τον Τομέα
της Αλιείας και αποτελεί μέσο αναφοράς για την εκπόνηση
του προγραμματισμού του Ευρωπαϊκού Ταμείου
Αλιείας (Ε.Τ.Α.).
3. «Πρόγραμμα Αγροτικής Ανάπτυξης, εφεξής ΠΑΑ»: Το
ΕΓΤΑΑ θα δράσει σε όλη τη χώρα μέσω ενός μοναδικού
ΠΑΑ για το διάστημα 2007−2013. Το Πρόγραμμα αυτό
θα εφαρμόσει μία στρατηγική Αγροτικής Ανάπτυξης
μέσω μιας δεσμίδας μέτρων που ομαδοποιούνται μαζί
σύμφωνα με τους άξονες που ορίζονται στον Τίτλο IV
για την επίτευξη των οποίων θα ζητηθεί ενίσχυση από
το ΕΓΤΑΑ (Άρθρο 15 του Κανονισμού).
4. «Επιχειρησιακό Πρόγραμμα Αλιείας»: έγγραφο το
οποίο υποβάλλεται από το Υπουργείο Αγροτικής Ανάπτυξης
και Τροφίμων και εγκρίνεται από την Επιτροπή
και το οποίο περιέχει μία συγκροτημένη δέσμη προτεραιοτήτων
που θα επιτευχθούν με τη συνδρομή του
Ευρωπαϊκού Ταμείου Αλιείας.
5. «άξονας» για το ΠΑΑ: συνεκτική ομάδα μέτρων με
ειδικούς σκοπούς που απορρέουν ευθέως από την εφαρμογή
των μέτρων και συμβάλλουν στην επίτευξη ενός
ή περισσότερων στόχων εκ των οριζομένων στο άρθρο
4 του κανονισμού 1698/2005 και «άξονας προτεραιότητας»
για το Ε.Π. Αλιείας: μία από τις προτεραιότητες
της στρατηγικής στα πλαίσια του επιχειρησιακού προγράμματος
Αλιείας που περιλαμβάνει ομάδα μέτρων τα
οποία σχετίζονται μεταξύ τους και έχουν συγκεκριμένους
μετρήσιμους στόχους.
6. «μέτρο» για το ΠΑΑ: δέσμη πράξεων που συμβάλλουν
στην υλοποίηση ενός άξονα που αναφέρεται στο
άρθρο 4 παράγραφος 2 του κανονισμού 1698/2005, και
«μέτρο» για το Ε.Π. Αλιείας: σειρά πράξεων που έχουν
ως στόχο την εφαρμογή ενός άξονα προτεραιότητας.
7. «πράξη» για το ΠΑΑ: έργο, σύμβαση ή διακανονισμός,
ή άλλη δράση που επιλέγεται σύμφωνα με κριτήρια
που έχουν τεθεί για το συγκεκριμένο πρόγραμμα
αγροτικής ανάπτυξης, και που υλοποιείται από έναν ή
περισσότερους δικαιούχους, δίνοντας τη δυνατότητα
για επίτευξη των στόχων που ορίζονται στο άρθρο 4
του κανονισμού, και «πράξη» για το Ε.Π. Αλιείας: έργο
ή ομάδα έργων που επιλέγονται από τη διαχειριστική
αρχή του επιχειρησιακού προγράμματος αλιείας ή με
ευθύνη της, σύμφωνα με κριτήρια που καθορίζονται
από την επιτροπή παρακολούθησης και υλοποιούνται
από έναν ή περισσότερους δικαιούχους προκειμένου να
επιτευχθούν οι στόχοι του άξονα προτεραιότητας με
τον οποίο σχετίζονται.
8. «δικαιούχος» για το ΠΑΑ: φορέας, οργανισμός ή
εταιρεία του δημόσιου ή του ιδιωτικού τομέα, που είναι
υπεύθυνος για την υλοποίηση πράξεων ή που λαμβάνει
στήριξη και «δικαιούχος» για το Ε.Π. Αλιείας: φυσικό ή
νομικό πρόσωπο που είναι ο τελικός αποδέκτης της
δημόσιας ενίσχυσης.
9. «ενδιάμεσος φορέας»: κάθε δημόσιος ή ιδιωτικός
φορέας ή υπηρεσία ο οποίος ενεργεί υπό την ευθύνη
διαχειριστικής αρχής ή αρχής πιστοποίησης ή ο οποίος
εκτελεί καθήκοντα για λογαριασμό μιας τέτοιας αρχής
σε σχέση με δικαιούχους που υλοποιούν πράξεις.
10. «Ολοκληρωμένο Πληροφοριακό Σύστημα Υπουργείου
Αγροτικής Ανάπτυξης και Τροφίμων (εφεξής
ΟΠΣΑΑ)»: το πληροφοριακό σύστημα του Υπουργείου
Αγροτικής Ανάπτυξης και Τροφίμων, όπου καταχωρούνται
τα δεδομένα που αφορούν το Επιχειρησιακό Πρόγραμμα
της Αλιείας 2007−2013 και το Πρόγραμμα της
Αγροτικής Ανάπτυξης 2007−2013.
11. «Κανονισμός Π.Α.Α.» ο υπ’ αρ. 1698/2005 Κανονισμός
(Ε.Κ.) του Συμβουλίου της 20.9.2005 «για τη στήριξη
της αγροτικής ανάπτυξης από το Ευρωπαϊκό Γεωργικό
Ταμείο Αγροτικής Ανάπτυξης (ΕΓΤΑΑ)» που έχει δημοσιευθεί
στην Επίσημη Εφημερίδα των Ευρωπαϊκών
Κοινοτήτων.
12. «Κανονισμός Ε.Π. Αλιείας»: ο υπ’ αριθμ. 1198/2006
Κανονισμός (Ε.Κ.) του Συμβουλίου της 27.7.2006 « για το
Ευρωπαϊκό Ταμείο Αλιείας».
13. «Εφαρμοστικός Κανονισμός για το ΕΤΑ»: ο αριθ.
498/2007 Κανονισμός (ΕΚ) της Επιτροπής της 26.3.2007
«για τη θέσπιση λεπτομερών κανόνων εφαρμογής του
Κανονισμού (ΕΚ) αριθ. 1198/2006 του Συμβουλίου για το
Ευρωπαϊκό Ταμείο Αλιείας.»
ΚΕΦΑΛΑΙΟ Θ΄
ΔΙΑΧΕΙΡΙΣΗ

Άρθρο 36
Ορισμός Αρχών
1. Για το ΠΑΑ, ορίζονται οι ακόλουθες αρχές:
Α) Η Διαχειριστική Αρχή (Δ.Α.): Η διαχείριση του Προγράμματος
Αγροτικής Ανάπτυξης (ΠΑΑ 2007−2013) που
χρηματοδοτείται από το Ευρωπαϊκό Γεωργικό Ταμείο
Αγροτικής Ανάπτυξης(ΕΓΤΑΑ) για την περίοδο 2007−2013
ασκείται από την ειδική υπηρεσία του Επιχειρησιακού
Προγράμματος «Αγροτική Ανάπτυξη − Ανασυγκρότηση
της Υπαίθρου 2000−2006» του ΚΠΣ 2000−2006, η οποία
μετονομάζεται σύμφωνα με την παράγραφο 7 του άρθρου
5 του παρόντος νόμου.
Η διαχειριστική αρχή είναι αρμόδια για τη διαχείριση
και εφαρμογή του ΠΑΑ, με αποδοτικό, αποτελεσματικό
και ορθό τρόπο, και ιδίως για τα ακόλουθα:
α) να προβαίνει στην αναγκαία εξειδίκευση του ΠΑΑ,
να παρακολουθεί την πορεία εφαρμογής του Π.Α.Α. και
να συντάσσει προτάσεις αναθεώρησής του, τις οποίες,
μετά την έγκριση της επιτροπής παρακολούθησης,
υποβάλλει προς έγκριση στην Επιτροπή,
β) να επιλέγει τις προς χρηματοδότηση πράξεις σύμφωνα
με τα κριτήρια που εφαρμόζονται στο Π.Α.Α. και
να διασφαλίζει τη συμμόρφωσή τους με τους ισχύοντες
κοινοτικούς και εθνικούς κανόνες, καθ’ όλη την περίοδο
υλοποίησής τους,
γ) να εξασφαλίζει ότι υπάρχει σύστημα για την καταγραφή
και τήρηση σε μηχανογραφική μορφή στατιστικών
στοιχείων σχετικά με την εφαρμογή, κατάλληλων
για τους σκοπούς της παρακολούθησης και της αξιολόγησης,
δ) να εξασφαλίζει ότι οι δικαιούχοι και οι λοιποί φορείς
που εμπλέκονται στην υλοποίηση των πράξεων:
i) ενημερώνονται για τις υποχρεώσεις τους που απορρέουν
από τη χορηγούμενη ενίσχυση και τηρούν είτε
χωριστό λογιστικό σύστημα είτε τον κατάλληλο λογιστικό
κωδικό για όλες τις δοσοληψίες που σχετίζονται
με την πράξη,
ii) είναι ενήμεροι για τις απαιτήσεις που απορρέουν για
την παροχή στοιχείων στη διαχειριστική αρχή και την
καταγραφή των επιδόσεων και των αποτελεσμάτων,
ε) να θεσπίζει κανόνες επιλεξιμότητας δαπανών με
την επιφύλαξη των ειδικών όρων που προβλέπονται
από τον κανονισμό Π.Α.Α. για ορισμένα μέτρα αγροτικής
ανάπτυξης,
στ) να οργανώνει και παρακολουθεί τις αξιολογήσεις
του Π.Α.Α., εντός των προθεσμιών που προβλέπονται
στον Κανονισμό Π.Α.Α., σύμφωνα με το κοινό πλαίσιο
παρακολούθησης και αξιολόγησης, να υποβάλλει τις
αξιολογήσεις που πραγματοποιήθηκαν στις αρμόδιες
εθνικές αρχές και στην Επιτροπή και να λαμβάνει τα
κατάλληλα μέτρα για την αξιοποίηση των συμπερασμάτων
τους,
ζ) να εξασφαλίζει ότι το σύστημα διαχείρισης και
ελέγχου έχει συσταθεί με τρόπο που εξασφαλίζει την
αποτελεσματική του λειτουργία και τη σαφή κατανομή
και διαχωρισμό των καθηκόντων μεταξύ της διαχειριστικής
αρχής και άλλων οργανισμών,
η) να παρέχει στον οργανισμό πληρωμών όλες τις
αναγκαίες πληροφορίες ιδίως σχετικά με τις διαδικασίες
που εφαρμόζονται και οποιουσδήποτε ελέγχους διενεργούνται
σε σχέση με τις πράξεις που έχουν επιλεγεί
για χρηματοδότηση πριν εγκριθούν οι πληρωμές,
θ) να συντάσσει και μετά την έγκριση της επιτροπής
παρακολούθησης, να υποβάλλει στην Επιτροπή τις ετήσιες
και τελικές εκθέσεις σχετικά με την υλοποίηση
του Π.Α.Α.,
ι) να εξασφαλίζει την τήρηση των υποχρεώσεων σχετικά
με τη δημοσιότητα που αναφέρονται στο άρθρο
76 του Κανονισμού,
ια) να εξετάζει τη διαχειριστική επάρκεια των δικαιούχων
πριν ληφθεί η απόφαση ένταξης της πράξης
στο Π.Α.Α.,
ιβ) να προβαίνει σε εξέταση των σταδίων εξέλιξης
δημοσίων συμβάσεων και ιδίως κατά τη διαδικασία διακήρυξης,
ανάθεσης και τροποποίησης σύμβασης,
ιγ) να διασφαλίζει τη συλλογή και καταχώριση στο
ΟΠΣΑΑ των δεδομένων προγραμματισμού και υλοποίησης
που απαιτούνται για τη χρηματοοικονομική διαχείριση,
την παρακολούθηση, τους ελέγχους και την
αξιολόγηση, καθώς και των λογιστικών εγγράφων για
κάθε πράξη στο πλαίσιο του Π.Α.Α.. Είναι υπεύθυνη για
την ποιότητα και πληρότητα των στοιχείων που καταχωρούνται,
ιδ) να συνεργάζεται με την Εθνική Αρχή Συντονισμού
και την Επιτροπή και να παρέχει σε αυτές κάθε απαιτούμενη
πληροφόρηση,
ιε) να ηγείται της επιτροπής παρακολούθησης και να
της διαβιβάζει τα αναγκαία έγγραφα για την παρακολούθηση
της εφαρμογής του Π.Α.Α. σε σχέση με τους
ειδικότερους στόχους του,
ιστ) να προβαίνει στην ακύρωση μέρους ή του συνόλου
της κοινοτικής συνεισφοράς της πράξης, η οποία
επιβάλλεται βάσει πορίσματος ελέγχου και να ενημερώνει
τον Οργανισμό Πληρωμών για την ανάκτηση των
αχρεωστήτως καταβληθέντων ποσών.
Β. Ο Διαπιστευμένος Οργανισμός Πληρωμών (άρθρο 6
του κανονισμού (ΕΚ) αριθ. 1290/2005) είναι ο ΟΠΕΚΕΠΕ,
σύμφωνα με το άρθρο 3 του υπ’ αρ. 3508 νόμου (ΦΕΚ
249 Α΄/16.11.2006). Με απόφαση του Υπουργού Αγροτικής
Ανάπτυξης και Τροφίμων ή με κοινή απόφαση
του Υπουργού Αγροτικής Ανάπτυξης και Τροφίμων και
του καθ’ ύλην αρμόδιου Υπουργού δύναται να οριστεί
άλλος ή και άλλος σχετικά διαπιστευμένος φορέας ως
Οργανισμός Πληρωμών μέχρι την πλήρη λειτουργία του
συστήματος πληρωμών του ΠΑΑ.
Ο Οργανισμός Πληρωμών παρέχει για τις πληρωμές
στις οποίες προβαίνει, καθώς και για τη γνωστοποίηση
και διατήρηση των στοιχείων επαρκή εχέγγυα ότι:
α) η επιλεξιμότητα των αιτήσεων και, στο πλαίσιο
της αγροτικής ανάπτυξης, η διαδικασία χορήγησης των
ενισχύσεων, καθώς και η συμφωνία τους προς τους
κοινοτικούς κανόνες πριν από την εντολή πληρωμής
ελέγχονται·
β) οι εκτελούμενες πληρωμές καταχωρίζονται επακριβώς
και πλήρως στα λογιστικά βιβλία·
γ) διενεργούνται οι έλεγχοι που προβλέπονται από
την κοινοτική νομοθεσία·
δ) τα απαιτούμενα έγγραφα υποβάλλονται εντός των
προθεσμιών και με τη μορφή που προβλέπονται από
τους κοινοτικούς κανόνες·
ε) τα έγγραφα είναι προσπελάσιμα και διατηρούνται
με τρόπο που διασφαλίζει την πληρότητα, την εγκυρότητα
και την αναγνωσιμότητά τους διαχρονικώς, συμπεριλαμβανομένων
των ηλεκτρονικών εγγράφων υπό
την έννοια των κοινοτικών κανόνων.
Γ. Ο Οργανισμός Πιστοποίησης (άρθρο 7 του κανονισμού
(ΕΚ) αριθ. 1290/2005). Ο Οργανισμός Πιστοποίησης
δύναται να είναι οντότητα του δημοσίου ή του ιδιωτικού
δικαίου, ο οποίος επιλέγεται μετά από ανοιχτή δημόσια
πρόσκληση εκδήλωσης ενδιαφέροντος, σύμφωνα με τις
εν ισχύι ρυθμίσεις για τις δημόσιες συμβάσεις εκτός των
περιπτώσεων που είναι Δημόσια Υπηρεσία ή Ν.Π.Δ.Δ..
Ο Οργανισμός Πιστοποίησης είναι υπεύθυνος για τον
έλεγχο των λογαριασμών του διαπιστευμένου Οργανισμού
πληρωμών ως προς το αληθές, την πληρότητα και
την ακρίβεια, έχοντας υπόψη το σύστημα διαχείρισης
και ελέγχου που υφίσταται.
2. Για το Επιχειρησιακό Πρόγραμμα Αλιείας, ορίζεται:
Α. Η Διαχειριστική Αρχή (Δ.Α.): Η διαχείριση του Επιχειρησιακού
Προγράμματος Αλιείας που χρηματοδοτείται
από το Ευρωπαϊκό Ταμείο Αλιείας για την περίοδο
2007−2013 ασκείται από την ειδική υπηρεσία διαχείρισης
του επιχειρησιακού προγράμματος αλιείας 2000−2006
του ΚΠΣ 2000−2006, η οποία μετονομάζεται σε ειδική
υπηρεσία διαχείρισης Επιχειρησιακού Προγράμματος
Αλιείας.
Η διαχειριστική αρχή είναι υπεύθυνη για τη διαχείριση
και την υλοποίηση του επιχειρησιακού προγράμματος
σύμφωνα με την αρχή της χρηστής δημοσιονομικής
διαχείρισης. Οι διατάξεις της παρ. 2 του άρθρου 3 του
παρόντος νόμου εφαρμόζονται αναλόγως και για τη
διαχειριστική αρχή του Ε. Π. Αλιείας.
Β. Η Αρχή Πιστοποίησης (Α.Π.): Ως αρχή πιστοποίησης
του επιχειρησιακού προγράμματος Αλιείας ορίζεται
ο Ο.Π.Ε.Κ.Ε.Π.Ε., ο οποίος βάσει του άρθρου 3 του ν.
3508/2006 – ΦΕΚ 249 Α΄/16.11.2006 είναι αρμόδιος για
τη διαχείριση των πιστώσεων του Ευρωπαϊκού Ταμείου
Αλιείας. Με απόφαση του Υπουργού Αγροτικής Ανάπτυξης
και Τροφίμων ή με κοινή απόφαση του Υπουργού
Αγροτικής Ανάπτυξης και Τροφίμων και του καθ’ ύλην
αρμόδιου Υπουργού δύναται να οριστεί άλλος ή και
άλλος φορέας ως αρχή πιστοποίησης μέχρι την πλήρη
λειτουργία του συστήματος πιστοποίησης του επιχειρησιακού
προγράμματος «Αλιεία». Η Αρχή Πιστοποίησης
εκτελεί τα προβλεπόμενα σύμφωνα με το άρθρο
60 του Κανονισμού (ΕΚ) 1198/2006 και είναι υπεύθυνη
ιδίως για:
α) την κατάρτιση και την υποβολή στην Επιτροπή
πιστοποιημένων δηλώσεων δαπανών και αιτήσεων πληρωμών,
β) την πιστοποίηση ότι:
(i) η δήλωση δαπανών είναι ακριβής, ότι είναι προϊόν
αξιόπιστων λογιστικών συστημάτων και ότι στηρίζεται
σε επαληθεύσιμα δικαιολογητικά,
(ii) οι δηλωθείσες δαπάνες συμμορφώνονται προς
τους ισχύοντες κοινοτικούς και εθνικούς κανόνες και
ότι πραγματοποιήθηκαν για πράξεις που επελέγησαν
για χρηματοδότηση σύμφωνα με τα κριτήρια που εφαρμόζονται
στο πρόγραμμα και πληρούν τους ισχύοντες
κοινοτικούς και εθνικούς κανόνες,
γ) διασφαλίζει ότι οι λαμβανόμενες πληροφορίες
σχετικά με τις διαδικασίες και τις εξακριβώσεις που
πραγματοποιήθηκαν σε σχέση με τις δαπάνες που περιλαμβάνονται
στις δηλώσεις δαπανών παρέχουν επαρκή
βάση για πιστοποίηση,
δ) τον συνυπολογισμό, για σκοπούς πιστοποίησης,
των αποτελεσμάτων όλων των λογιστικών ελέγχων
που διενεργούνται από την Αρχή Ελέγχου ή υπό την
ευθύνη της,
ε) την τήρηση ηλεκτρονικών λογιστικών μητρώων για
τις δαπάνες που υποβάλλονται στην Επιτροπή,
στ) την τήρηση μητρώου των ποσών που μπορούν
να ανακτηθούν και των ποσών που αποσύρονται μετά
από ακύρωση του συνόλου ή μέρους της συνεισφοράς
για μία πράξη.
Γ. Ο Φορέας υπεύθυνος για την είσπραξη των πληρωμών
από την Επιτροπή και για τη διενέργεια πληρωμών
στους δικαιούχους (Φ.Π.): Ως φορέας υπεύθυνος για την
είσπραξη των πληρωμών που πραγματοποιούνται από
την Ευρωπαϊκή Επιτροπή, καθώς και για τη διενέργεια
πληρωμών στους δικαιούχους, για το Επιχειρησιακό
Πρόγραμμα της αλιείας, είναι ο Ο.Π.Ε.Κ.Ε.Π.Ε.. Ιδίως είναι
υπεύθυνος για:
α) την είσπραξη των πληρωμών που πραγματοποιούνται
από την Επιτροπή και το Κράτος,
β) τη διενέργεια των πληρωμών το συντομότερο δυνατόν
στο ακέραιο και αποκλειστικά στον τραπεζικό
λογαριασμό είτε του αιτούντος είτε του εντολοδόχου
του, χωρίς κανένα ποσό να αφαιρείται ούτε παρακρατείται
ούτε εισπράττεται, που θα είχε ως αποτέλεσμα
τη μείωση των ποσών της δημόσιας συνεισφοράς για
τους δικαιούχους,
Οι εργασίες του Ο.Π.Ε.Κ.Ε.Π.Ε., ως αρχής πιστοποίησης
και ως Φορέα Πληρωμών ασκούνται από τα αρμόδια
τμήματά του.
3. Όταν η αρμοδιότητα για την άσκηση ενός μέρους
των καθηκόντων της διαχειριστικής αρχής του Π.Α.Α.
ανατίθεται σε άλλο φορέα, η διαχειριστική αρχή διατηρεί
την πλήρη ευθύνη για την αποδοτικότητα και
την αρτιότητα της διαχείρισης και εκτέλεσης των καθηκόντων
αυτών.
4. Με κοινή απόφαση του Υπουργού Αγροτικής Ανάπτυξης
και Τροφίμων και του Υπουργού Οικονομίας και
Οικονομικών ή άλλου συναρμόδιου Υπουργού δύναται
να ορίζονται ένας ή περισσότεροι φορείς διαχείρισης,
πέραν αυτών που περιγράφονται στο άρθρο 5 παράγραφος
7 σημείο (γ) του παρόντος νόμου, οι οποίοι
αναλαμβάνουν την άσκηση μέρους των αρμοδιοτήτων
της διαχειριστικής αρχής του ΠΑΑ (σύμφωνα με το άρθρο
75 παράγραφος 2 του Κανονισμού (ΕΚ) 1698/2005).
Στην ως άνω απόφαση καθορίζονται:
α) ο φορέας ο οποίος αναλαμβάνει τη διαχείριση δράσεων
του οικείου ΠΑΑ
β) οι δράσεις που αναλαμβάνονται και ο αντίστοιχος
προϋπολογισμός αυτών
γ) οι αρμοδιότητες διαχείρισης που ανατίθενται με
την αναγκαία εξειδίκευση ανάλογα με το είδος των
δράσεων
δ) οι υποχρεώσεις του οργανισμού και της διαχειριστικής
αρχής
ε) το αρμόδιο για την ένταξη των πράξεων όργανο.
Με την ίδια απόφαση δύναται να ρυθμίζεται κάθε
αναγκαία λεπτομέρεια σχετικά με την άσκηση των αρμοδιοτήτων
που αναλαμβάνει ο φορέας.
Ως φορέας δύναται να οριστεί ειδική υπηρεσία που
συστάθηκε δυνάμει του ν. 2860/2000 ή δημόσια υπηρεσία
ή νομικό πρόσωπο δημοσίου δικαίου ή άλλο κρατικό
νομικό πρόσωπο, το οποίο ασκεί αρμοδιότητες διαχείρισης
βάσει δικαιώματος που του παρέχεται δυνάμει
νομοθετικής ή κανονιστικής ρυθμίσεως. Σε κάθε άλλη
περίπτωση ο φορέας επιλέγεται μετά από ανοικτή ή
κλειστή διαγωνιστική διαδικασία. Στην περίπτωση που
ο φορέας επιλέγεται μετά από διαγωνιστική διαδικασία
απαιτείται σύναψη σύμβασης ανάθεσης. Η σύμβαση ανάθεσης
υπογράφεται μεταξύ της οικείας διαχειριστικής
αρχής και του φορέα. Η διαχειριστική αρχή του ΠΑΑ
συντονίζει και εποπτεύει την άσκηση των αρμοδιοτήτων
των φορέων και έχει την τελική ευθύνη έναντι της
Επιτροπής. Οι ρυθμίσεις του παρόντος νόμου για τη
διαχειριστική αρχή εφαρμόζονται αναλόγως και στους
φορείς.
5. (α) Οι Ενδιάμεσες Διαχειριστικές Αρχές της παραγράφου
1 του άρθρου 6 αναλαμβάνουν και την άσκηση
μέρους των αρμοδιοτήτων της Διαχειριστικής Αρχής
του ΠΑΑ κατά τα οριζόμενα στην παράγραφο 4 του παρόντoς.
Με κοινή απόφαση των Υπουργών Εσωτερικών,
Οικονομίας και Οικονομικών και Αγροτικής Ανάπτυξης
και Τροφίμων, καθορίζεται το είδος των δράσεων και
ο συνολικός προϋπολογισμός τους, τη διαχείριση των
οποίων αναλαμβάνουν οι Ενδιάμεσες Διαχειριστικές
Αρχές των Περιφερειών από το ΠΑΑ. Με την ίδια απόφαση
εκχωρείται μέρος των αρμοδιοτήτων του Οργανισμού
Πληρωμών, διασφαλίζοντας σαφή κατανομή και
διαχωρισμό καθηκόντων, σύμφωνα με την Κοινοτική
νομοθεσία.
Οι Ενδιάμεσες Διαχειριστικές Αρχές των Περιφερειών
αναλαμβάνουν την άσκηση των παρακάτω αρμοδιοτήτων:
i) παρακολουθούν την πορεία εφαρμογής του μέρους
του ΠΑΑ που έχουν την ευθύνη και συντάσσoυν προτάσεις
αναθεώρησής του, τις οποίες υποβάλλουν στη
Διαχειριστική Αρχή του ΠΑΑ,
ii) επιλέγουν τις προς χρηματοδότηση πράξεις σύμφωνα
με τα κριτήρια που εφαρμόζονται στο ΠΑΑ και
διασφαλίζουν τη συμμόρφωσή τους με τους ισχύοντες
κοινοτικούς και εθνικούς κανόνες, καθ’ όλη την περίοδο
υλοποίησής τους,
iii) εξασφαλίζουν ότι υπάρχει σύστημα για την καταγραφή
και τήρηση σε μηχανογραφική μορφή στατιστικών
στοιχεiων σχετικά με την εφαρμογή, κατάλληλων για τους
σκοπούς της παρακολούθησης και της αξιολόγησης,
iv) εξασφαλίζουν ότι οι δικαιούχοι και οι λοιποί φορείς
που εμπλέκονται στην υλοποίηση των πράξεων:
(α) ενημερώνονται για τις υποχρεώσεις τους που
απορρέουν από τη χορηγούμενη ενίσχυση και τηρούν
είτε χωριστό λογιστικό σύστημα είτε τον κατάλληλο
λογιστικό κωδικό για όλες τις δοσοληψίες που σχετίζονται
με την πράξη,
(β) είναι ενήμεροι για τις απαιτήσεις που απορρέουν,
την παροχή στοιχείων στη διαχειριστική αρχή και την
καταγραφή των επιδόσεων και των αποτελεσμάτων,
v) μεριμνούν για την αξιοποίηση των συμπερασμάτων
των αξιολογήσεων,
vi) παρέχουν στον οργανισμό πληρωμών όλες τις αναγκαίες
πληροφορίες, ιδίως σχετικά με τις διαδικασίες
που εφαρμόζονται και οποιουσδήποτε ελέγχους διενεργούνται
σε σχέση με τις πράξεις που έχουν επιλεγεί για
χρηματοδότηση πριν εγκριθούν οι πληρωμές,
vii) συντάσσουν και υποβάλλουν στη Διαχειριστική
Αρχή του ΠΑΑ τις αναγκαίες αναφορές για τη σύνταξη
των ετήσιων και τελικών εκθέσεων σχετικά με την
υλοποίηση του ΠΑΑ,
viii) εξασφαλίζουν την τήρηση των υποχρεώσεων σχετικά
με τη δημοσιότητα που αναφέρονται στo άρθρο
76 του Κανονισμού,
ix) εξετάζουν τη διαχειριστική επάρκεια των δικαιούχων
πριν ληφθεί η απόφαση ένταξης της πράξης στο ΠΑΑ,
x) προβαίνουν σε εξέταση των σταδίων εξέλιξης δημοσίων
συμβάσεων και ιδίως κατά τη διαδικασία διακήρυξης,
ανάθεσης και τροποποίησης σύμβασης,
xi) διασφαλίζουν τη συλλογή και καταχώριση στο
ΟΠΣΑΑ των δεδομένων προγραμματισμού και υλοποίησης
που απαιτούνται για τη χρηματοοικονομική διαχείριση,
την παρακολούθηση, τους ελέγχους και την
αξιολόγηση, καθώς και των λογιστικών εγγράφων για
κάθε πράξη στο πλαίσιο του ΠΑΑ. Είναι υπεύθυνες για
την ποιότητα και πληρότητα των στοιχείων που καταχωρούνται,
xii) συνεργάζονται με τη Διαχειριστική Αρχή του ΠΑΑ
και παρέχουν σε αυτή κάθε πληροφορία που ζητείται.
Σε συνεργασία με τη Διαχειριστική Αρχή του ΠΑΑ παρέχουν
στην Επιτροπή κάθε απαιτούμενη πληροφόρηση,
xiii) υποστηρίζουν την αποστολή και τις εργασίες
της επιτροπής παρακολούθησης και της διαβιβάζουν
τα αναγκαία έγγραφα για την παρακολούθηση της
εφαρμογής του ΠΑΑ σε σχέση με τους ειδικότερους
στόχους τους,
xiv) προβαίνουν στην ακύρωση μέρους ή του συνόλου
της κοινοτικής συνεισφοράς της πράξης, η οποία
επιβάλλεται βάσει πορίσματος ελέγχου, και ενημερώνουν
τον Οργανισμό Πληρωμών για την ανάκτηση των
αχρεωστήτως καταβληθέντων ποσών.
(β) Η Διαχειριστική Αρχή του ΠΑΑ συντονίζει και εποπτεύει
την άσκηση των αρμοδιοτήτων των Ενδιάμεσων
Διαχειριστικών Αρχών της ανωτέρω παραγράφου και
έχει την τελική ευθύνη έναντι της Επιτροπής. Ειδικότερα:
i) συντονίζει και εποπτεύει την άσκηση των αρμοδιοτήτων
των Ενδιάμεσων Διαχειριστικών Αρχών της
ανωτέρω παραγράφου σύμφωνα με τις απαιτήσεις του
συστήματος διαχείρισης και ελέγχου και εξασφαλίζει
ότι αυτό έχει συσταθεί με τρόπο που εξασφαλίζει την
αποτελεσματική του λειτουργία και τη σαφή κατανομή
και διαχωρισμό των καθηκόντων μεταξύ της διαχειριστικής
αρχής και άλλων οργανισμών,
ii) παρακολουθεί την πορεία εφαρμογής του ΠΑΑ, συνθέτει
και επεξεργάζεται τις προτάσεις αναθεώρησής
του, τις οποίες, μετά την έγκριση της επιτροπής παρακολούθησης,
υποβάλλει προς έγκριση στην Επιτροπή,
iii) οργανώνει και παρακολουθεί τις αξιολογήσεις του
ΠΑΑ, εντός των προθεσμιών που προβλέπονται στον
Κανονισμό ΠΑΑ, σύμφωνα με το κοινό πλαίσιο παρακολούθησης
και αξιολόγησης, και υποβάλλει τις αξιολογήσεις
που πραγματοποιήθηκαν στις αρμόδιες εθνικές
αρχές και στην Επιτροπή και λαμβάνει τα κατάλληλα
μέτρα για την αξιοποίηση των συμπερασμάτων τους,
iv) θεσπίζει κανόνες επιλεξιμότητας δαπανών με την
επιφύλαξη των ειδικών όρων που προβλέπονται από
τον Κανονισμό ΠΑΑ για ορισμένα μέτρα αγροτικής
ανάπτυξης.
6. (α) Η εφαρμογή του άξονα 3 του ΠΑΑ δύναται να
υποστηριχθεί από επιλεγμένα, μετά από διαγωνιστική
διαδικασία, εταιρικά σχήματα δημόσιου−ιδιωτικού τομέα
που δραστηριοποιούνται σε θέματα τοπικής αγροτικής
ανάπτυξης, διαθέτουν επαρκή διαχειριστική ικανότητα
και εμπειρία και εξασφαλίζουν τεκμηριωμένα την ορθή
υλοποίηση (άρθρο 59 του Κανονισμού (ΕΚ) 1698/2005).
(β) Ο άξονας 4 του ΠΑΑ υλοποιείται από Ομάδες Τοπικής
Δράσης, εφεξής «ΟΤΔ» που πληρούν τους όρους
έτσι όπως περιγράφονται στα σημεία α΄, β΄ και γ΄ της
παραγράφου 1 του άρθρου 62 του Κανονισμού (ΕΚ)
1698/2005 (άρθρο 37, Ενότητα 4, Κεφάλαιο ΙΙΙ, Τμήμα
1, άξονας 4 του Κανονισμού (ΕΚ) 1974/2006, ο οποίος
αναφέρεται στο Τμήμα 4 του Κεφαλαίου Ι του Τίτλου
IV του Κανονισμού (ΕΚ) 1698/2005).
(γ) Ο άξονας 4 του Ε.Π. Αλιείας 2007−2013 για την
αειφόρο ανάπτυξη των «αλιευτικών περιοχών» υλοποιείται
από τις Ομάδες Τοπικής Δράσης Αλιείας, εφεξής
«ΟΤΔ−ΑΛΙΕΙΑΣ» σύμφωνα με το άρθρο 45 του Κανονισμού
(ΕΚ) 1198/2006.
(δ) Οι διαδικασίες επιλογής των ΟΤΔ και των ΟΤΔ−ΑΛΙΕΙΑΣ
γίνονται κατόπιν ανοιχτής πρόσκλησης εκδήλωσης
ενδιαφέροντος με Αναθέτουσα Αρχή τη Διαχειριστική
Αρχή του ΠΑΑ και του Ε.Π. Αλιείας αντιστοίχως.
(ε) Με κοινή απόφαση των Υπουργών Οικονομίας και
Οικονομικών και Αγροτικής Ανάπτυξης και Τροφίμων
δύναται να ρυθμίζονται θέματα σχετικά με την επιλογή,
το έργο και τις υποχρεώσεις των ως άνω φορέων,
καθώς και κάθε άλλο σχετικό θέμα.
7. Με κοινή απόφαση των Υπουργών Οικονομίας και Οικονομικών
και Αγροτικής Ανάπτυξης και Τροφίμων δύναται
να ορίζονται ένας ή περισσότεροι ενδιάμεσοι φορείς διαχείρισης
οι οποίοι αναλαμβάνουν την άσκηση μέρους των
αρμοδιοτήτων της διαχειριστικής αρχής Επιχειρησιακού
Προγράμματος Αλιείας σε σχέση με δικαιούχους που εκτελούν
πράξεις για λογαριασμό και υπό την ευθύνη της.
8. Οι διατάξεις του άρθρου 4 του παρόντος νόμου εφαρμόζονται
αναλόγως και στους ενδιάμεσους φορείς που
ορίζονται σύμφωνα με την παραπάνω παράγραφο.
9. Στην περίπτωση που η ειδική υπηρεσία διαχείρισης
είναι και δικαιούχος στο πλαίσιο του ΠΑΑ ή του Επιχειρησιακού
Προγράμματος Αλιείας, οι ρυθμίσεις για τους
απαιτούμενους ελέγχους θα πρέπει να διασφαλίζουν
επαρκή διάκριση αρμοδιοτήτων στο εσωτερικό της.
10. Οι ρυθμίσεις της παραγράφου 3 του άρθρου 5
εφαρμόζονται αναλόγως για τη διαχειριστική αρχή του
ΠΑΑ και του Επιχειρησιακού Προγράμματος Αλιείας.

Άρθρο 37
Εφαρμογή κρατικών ενισχύσεων του ΠΑΑ
και του Επιχειρησιακού Προγράμματος Αλιείας
Με κοινή απόφαση των Υπουργών Οικονομίας και
Οικονομικών και Αγροτικής Ανάπτυξης και Τροφίμων,
μπορεί να διατίθενται πιστώσεις από τον Κρατικό Προϋπολογισμό
με χρηματοδοτήσεις από κοινοτικούς ή/και
εθνικούς πόρους, να ορίζονται τα ποσά, τα ποσοστά και
τα είδη των ενισχύσεων και να ρυθμίζεται κάθε αναγκαία
λεπτομέρεια σχετικά με την εφαρμογή δράσεων
κρατικών ενισχύσεων στο πλαίσιο του ΠΑΑ και του
Επιχειρησιακού Προγράμματος Αλιείας.
Με την ίδια ή όμοια απόφαση, μπορεί να ρυθμίζονται
θέματα που αφορούν:
α) τις υπαγόμενες κατηγορίες ενισχύσεων,
β) τους δικαιούχους των ενισχύσεων,
γ) τις επιλέξιμες δαπάνες,
δ)το περιεχόμενο του φακέλου υποψηφιότητας και
τις διαδικασίες προκήρυξης για την υπαγωγή στις ενισχύσεις,
ε) τη διαδικασία ενημέρωσης των δικαιούχων και την
υποβολή του φακέλου υποψηφιότητας,
στ) τις προϋποθέσεις και τα κριτήρια υπαγωγής των
ενισχύσεων,
ζ) τη διαδικασία αξιολόγησης των δικαιούχων και του
φακέλου υποψηφιότητας,
η) τη διαδικασία παρακολούθησης και ελέγχου των
υπαγόμενων ενισχύσεων, καθώς και την πιστοποίηση
των ενισχυόμενων επιχειρήσεων και των επιλέξιμων
δαπανών,
θ) τη σύσταση και λειτουργία επιτροπών αξιολόγησης
και γνωμοδοτικών επιτροπών, καθώς και τη χρησιμοποίηση
εμπειρογνωμόνων από το όργανο που θα οριστεί
στην απόφαση,
ι) τα δικαιολογητικά βάσει των οποίων παρέχονται οι
ενισχύσεις, καθώς και κάθε αναγκαία λεπτομέρεια για
την εφαρμογή της διάταξης της παραγράφου αυτής.

Άρθρο 38
Ένταξη πράξεων
1. Η ένταξη των πράξεων στο ΠΑΑ και στο Επιχειρησιακό
Πρόγραμμα Αλιείας ή η ανάκληση αυτής διενεργείται
με απόφαση του Γενικού ή Ειδικού Γραμματέα
στον οποίο υπάγεται η ειδική υπηρεσία διαχείρισης του
προγράμματος, με την επιφύλαξη των παραγράφων 4
και 5 του άρθρου 36.
2. Με απόφαση του Υπουργού Αγροτικής Ανάπτυξης
και Τροφίμων, ορίζονται ο τύπος και το περιεχόμενο της
απόφασης ένταξης πράξης στο ΠΑΑ ή στο Ε.Π. Αλιείας,
οι όροι ένταξης και οι υποχρεώσεις των δικαιούχων και
των φορέων που χορηγούν ενισχύσεις στην περίπτωση
κρατικών ενισχύσεων. Με την ίδια απόφαση προσδιορίζονται
τα απαιτούμενα στοιχεία για την εγγραφή
της πράξης σε συλλογική απόφαση του προγράμματος
δημοσίων επενδύσεων.
3. Οι διατάξεις του παρόντος άρθρου εφαρμόζονται
σε όλες τις πράξεις που προτείνονται για ένταξη στο
ΠΑΑ και στο Ε.Π. Αλιείας.

Άρθρο 39
Δικαιώματα και υποχρεώσεις δικαιούχων του ΠΑΑ
και του Επιχειρησιακού Προγράμματος Αλιείας
1. Δικαίωμα υποβολής προτάσεων προς ένταξη έχει
κάθε δικαιούχος, όπως ορίζεται στο άρθρο 35 σύμφωνα
με τους όρους και τις προϋποθέσεις που ορίζονται στις
προκηρύξεις πράξεων.
2. Ο δικαιούχος παρέχει στην αρμόδια διαχειριστική
αρχή όλα τα απαραίτητα δεδομένα για την αξιολόγηση
και τη μετέπειτα παρακολούθηση του έργου, μεταξύ
αυτών αιτιολόγηση της σκοπιμότητας του έργου, προϋπάρχουσες
ενέργειες για την ωρίμανσή του, προϋπολογισμό
με την απαραίτητη τεκμηρίωση, κατάλογο
συμβάσεων που προτίθεται να συνάψει και τρόπο ανάθεσης,
και χρονική διάρκεια του έργου.
3. Κατά την εκτέλεση ενός ενταγμένου έργου, ο δικαιούχος
υποχρεούται να παρέχει στη διαχειριστική αρχή
όλες τις απαραίτητες πληροφορίες που ζητηθούν για
την πρόοδο του έργου και να επιτρέπει την επίσκεψη
στελεχών της διαχειριστικής αρχής ή εξουσιοδοτημένων
οργάνων της και του Οργανισμού Πληρωμών ή
της Αρχής Πιστοποίησης για τα προγράμματα του ΠΑΑ
ή του Ε.Π. Αλιείας αντίστοιχα στον τόπο υλοποίησης
του έργου για επιτόπια επαλήθευση. Ειδικότερα δε, ο
δικαιούχος υποχρεούται να παρέχει χωρίς προηγούμενη
ειδοποίηση περιοδική πληροφόρηση για την οικονομική
και φυσική πρόοδο του έργου.
4. Με την απόφαση του Υπουργού Αγροτικής Ανάπτυξης
και Τροφίμων της παραγράφου 2 του άρθρου 38
είναι δυνατόν να τίθεται όριο προϋπολογισμού και κατηγορία
έργου, άνω του οποίου ο δικαιούχος ανεξάρτητα
νομικής μορφής υποχρεούται να προσλάβει ορκωτό
ελεγκτή για τον έλεγχο της οικονομικής διαχείρισης του
έργου σύμφωνα με τα διεθνή ελεγκτικά πρότυπα. Στην
ίδια απόφαση καθορίζεται το περιεχόμενο της βεβαίωσης
του ορκωτού ελεγκτή και το εύρος του ελέγχου.
5. Οι διακηρύξεις δημοσίων συμβάσεων, οι συμβάσεις
και οι τροποποιήσεις αυτών εκδίδονται ή υπογράφονται,
μετά τη σύμφωνη γνώμη της διαχειριστικής αρχής του
ΠΑΑ σύμφωνα με τα οριζόμενα στο άρθρο 36 παρ. 1
στοιχείο (ιβ) ή της διαχειριστικής αρχής του Ε.Π. Αλιείας
σύμφωνα με τα οριζόμενα στο άρθρο 3 παρ. 2
στοιχείο (ιδ).
6. Οι ετήσιοι ποσοτικοί στόχοι των συγχρηματοδοτούμενων
πράξεων, σύμφωνα με τις αρχικά αναληφθείσες
νομικές δεσμεύσεις, αποτελούν αντικείμενο ετήσιας αξιολόγησης
από τη διαχειριστική αρχή του ΠΑΑ και του
Ε.Π. Αλιείας. Σε περίπτωση που μία ενταγμένη πράξη
αποκλίνει από τους όρους της απόφασης ένταξης ή
παρουσιάζει καθυστερήσεις μεγαλύτερες των έξι (6)
μηνών σε σχέση με την προγραμματισθείσα πρόοδο,
η πράξη επανεξετάζεται από τη διαχειριστική αρχή.
Εάν οι ανωτέρω αποκλίσεις κριθούν αδικαιολόγητες,
η απόφαση ένταξης της πράξης δύναται να ανακληθεί
χωρίς να απαιτείται συμφωνία του δικαιούχου.
7. Οι ανωτέρω διατάξεις δεν εφαρμόζονται για τις περιπτώσεις
δικαιούχων που λαμβάνουν κρατική ενίσχυση
κατά τα άρθρα 87 και 88 της Συνθήκης.

Άρθρο 40
Επαληθεύσεις της Δ.Α. του Ε.Π. Αλιείας
1. Αντικείμενο των επαληθεύσεων σύμφωνα με το άρθρο
59 (β) του Κανονισμού Ε.Π. Αλιείας είναι η επιβεβαίωση
της παράδοσης των συγχρηματοδοτούμενων
προϊόντων και υπηρεσιών και της πραγματικής πραγματοποίησης
των δαπανών που δηλώνουν οι δικαιούχοι για
τις διάφορες πράξεις, καθώς και της συμμόρφωσής τους
προς τους κοινοτικούς και τους εθνικούς κανόνες.
2. Οι διατάξεις του άρθρου 8 του παρόντος εφαρμόζονται
αναλόγως και για τις επαληθεύσεις που διενεργεί η
διαχειριστική αρχή του Επιχειρησιακού Προγράμματος
Αλιείας.

Άρθρο 41
Ολοκληρωμένο Πληροφοριακό Σύστημα του
Υπουργείου Αγροτικής Ανάπτυξης και Τροφίμων
1. Στο Ολοκληρωμένο Πληροφοριακό Σύστημα του
Υπουργείου Αγροτικής Ανάπτυξης και Τροφίμων (εφεξής
ΟΠΣΑΑ) καταχωρούνται κυρίως δεδομένα που αφορούν
στις διαδικασίες και τα στοιχεία προγραμματισμού, διαχείρισης,
ελέγχου και υλοποίησης του Ε.Π. Αλιείας και
του ΠΑΑ, των πράξεων, στους εμπλεκόμενους φορείς
και πρόσωπα. Η καταχώριση των δεδομένων αυτών
έχει στόχο την παρακολούθηση της υλοποίησης των
προγραμμάτων του ΠΑΑ και του Ε.Π. Αλιείας, καθώς
και την αυτοματοποίηση των διοικητικών διαδικασιών
του προηγούμενου εδαφίου και τη χρονολογική παρακολούθησή
τους.
2. Κατά παρέκκλιση των ανωτέρω και στο μεταβατικό
στάδιο μέχρι την εγκατάσταση και λειτουργία του
ΟΠΣΑΑ, η καταχώριση των στοιχείων που αφορούν στη
διαχείριση του ΠΑΑ και του Ε.Π. Αλιείας, καθώς και η
ανταλλαγή δεδομένων μεταξύ της χώρας και της Επιτροπής
θα γίνεται στο πλαίσιο του ΟΠΣ του άρθρου 9
του παρόντος νόμου.
3. Με απόφαση του Υπουργού Αγροτικής Ανάπτυξης
και Τροφίμων μπορεί να προσδιορίζονται οι διαδικασίες
πρόσβασης, τα στοιχεία που καταχωρούνται, ο
χρόνος υποβολής τους, οι ευθύνες των υπόχρεων, θέματα
σχετικά με την οργάνωση και τη λειτουργία του
ΟΠΣΑΑ και κάθε άλλη σχετική λεπτομέρεια. Με κοινή
απόφαση του Υπουργού Οικονομίας και Οικονομικών
και του Υπουργού Αγροτικής Ανάπτυξης και Τροφίμων
ρυθμίζονται θέματα που αφορούν τη διασύνδεση του
ΟΠΣΑΑ με το ΟΠΣ.
4. Η ανταλλαγή δεδομένων που αφορούν στο ΠΑΑ και το
Ε.Π. Αλιείας μεταξύ της χώρας και της Επιτροπής δύναται
να πραγματοποιείται μέσω του ΟΠΣΑΑ, το οποίο καθιστά
ασφαλή την ανταλλαγή των δεδομένων αυτών.
5. Ο σχεδιασμός, η οργάνωση, η ευθύνη λειτουργίας
και η ανάπτυξη του ΟΠΣΑΑ ανατίθεται στον διαπιστευμένο
οργανισμό πληρωμών Ο.Π.Ε.Κ.Ε.Π.Ε..
ΚΕΦΑΛΑΙΟ Ι΄
ΠΑΡΑΚΟΛΟΥΘΗΣΗ

Άρθρο 42
Επιτροπή Παρακολούθησης του ΠΑΑ
Η Παρακολούθηση και Αξιολόγηση του ΠΑΑ γίνεται
σύμφωνα με τον Τίτλο VII του Κανονισμού. Ειδικότερα
σε ό,τι αφορά την Επιτροπή Παρακολούθησης του ΠΑΑ
ισχύουν τα ακόλουθα:
1. Για το ΠΑΑ, συνιστάται Επιτροπή Παρακολούθησης
εντός τριών (3) μηνών το πολύ από την απόφαση για
την έγκριση του προγράμματος.
2. Η Επιτροπή Παρακολούθησης καταρτίζει τον εσωτερικό
κανονισμό της και τον εγκρίνει σε συμφωνία με
τη διαχειριστική αρχή, ώστε να ασκεί τα καθήκοντά της
σύμφωνα με τον Κανονισμό.
3. Η Επιτροπή Παρακολούθησης βεβαιώνεται για την
αποτελεσματική εφαρμογή του προγράμματος αγροτικής
ανάπτυξης. Προς τούτο, η Επιτροπή Παρακολούθησης:
α) γνωμοδοτεί, εντός τεσσάρων μηνών από την απόφαση
για την έγκριση του προγράμματος, όσον αφορά
τα κριτήρια επιλογής για τις χρηματοδοτούμενες πράξεις.
Τα κριτήρια επιλογής αναθεωρούνται ανάλογα με
τις ανάγκες του προγραμματισμού·
β) εξετάζει περιοδικά την πρόοδο που σημειώθηκε
προς την επίτευξη των ειδικότερων στόχων του προγράμματος,
με βάση τα έγγραφα που υποβάλλει η διαχειριστική
αρχή·
γ) εξετάζει τα αποτελέσματα της εφαρμογής, ιδίως
την επίτευξη των στόχων που έχουν καθορισθεί για
κάθε άξονα, καθώς και τις παράλληλες αξιολογήσεις·
δ) εξετάζει και εγκρίνει την ετήσια έκθεση προόδου
και την τελευταία έκθεση προόδου πριν από την αποστολή
τους στην Επιτροπή·
ε) μπορεί να προτείνει στη διαχειριστική αρχή οποιαδήποτε
προσαρμογή ή αναθεώρηση του προγράμματος,
η οποία αποβλέπει στην επίτευξη των στόχων του
ΕΓΤΑΑ που ορίζονται στο άρθρο 4 του Κανονισμού ή
στη βελτίωση της διαχείρισής του, συμπεριλαμβανομένης
της δημοσιονομικής διαχείρισης·
στ) εξετάζει και εγκρίνει οποιαδήποτε πρόταση για
την τροποποίηση του περιεχομένου της απόφασης της
Επιτροπής σχετικά με τη συνεισφορά του ΕΓΤΑΑ.
4. Την Προεδρία της Επιτροπής Παρακολούθησης
ασκεί ο Ειδικός Γραμματέας του Διοικητικού Τομέα
Κοινοτικών Πόρων και Υποδομών του Υπουργείου Αγροτικής
Ανάπτυξης (πρώην Διοικητικός Τομέας Προγραμματισμού
και Εφαρμογών του Γ΄ Κοινοτικού Πλαισίου). Η
Επιτροπή Παρακολούθησης του ΠΑΑ αποτελείται από
εκπροσώπους της Διαχειριστικής Αρχής του ΠΑΑ, των
Εταίρων Αγροτικής Ανάπτυξης (όπως αυτοί ορίζονται
στο ΠΑΑ), της Εθνικής Αρχής Συντονισμού, του Οργανισμού
Πληρωμών, του Φορέα Πιστοποίησης, εκπροσώπους
εμπλεκόμενων φορέων για την εφαρμογή του
ΠΑΑ, καθώς και εκπροσώπους περιφερειακών αρχών,
άλλων αρμόδιων Υπουργείων ή άλλων κρατικών αρχών
ή δημοσίων αρχών που είναι αρμόδιες για θέματα
κρατικών ενισχύσεων, απασχόλησης περιβάλλοντος,
υγείας, έρευνας και καινοτομίας, δημόσιας διοίκησης
κ.λπ., εκπρόσωποι της ΕΝΑΕ και ΚΕΔΚΕ και αντιπροσωπευτικών
μη κυβερνητικών οργανώσεων. Στην Επιτροπή
Παρακολούθησης του ΠΑΑ θα συμμετέχουν επίσης εκπρόσωποι
της Επιτροπής και της Ευρωπαϊκής Τράπεζας
Επενδύσεων χωρίς δικαίωμα ψήφου. Οι αποφάσεις της
Επιτροπής Παρακολούθησης λαμβάνονται με απόλυτη
πλειοψηφία των εχόντων δικαίωμα ψήφου μελών της.
5. Με απόφαση του Υπουργού Αγροτικής Ανάπτυξης
και Τροφίμων συγκροτείται η Επιτροπή Παρακολούθησης
του ΠΑΑ και ορίζονται ο πρόεδρος, τα μέλη και οι
αναπληρωτές τους.

Άρθρο 43
Επιτροπή Παρακολούθησης του Επιχειρησιακού
Προγράμματος Αλιείας
1. Η Επιτροπή Παρακολούθησης έχει ως αποστολή την
παρακολούθηση της αποτελεσματικότητας και της ποιότητας
υλοποίησης του επιχειρησιακού προγράμματος.
Στο πλαίσιο αυτό:
(α) εξετάζει και εγκρίνει τα κριτήρια επιλογής των
προς χρηματοδότηση πράξεων εντός έξι μηνών από την
έγκριση του επιχειρησιακού προγράμματος και εγκρίνει
τις τυχόν αναθεωρήσεις των κριτηρίων αυτών σύμφωνα
με τις ανάγκες του προγραμματισμού. Ως ομάδες κριτηρίων
επιλογής δύναται να χρησιμοποιεί τη σκοπιμότητα
της πράξης, τη συμβατότητα της πράξης με τις εθνικές
και κοινοτικές πολιτικές, τη συμβολή της πράξης στους
στόχους του επιχειρησιακού προγράμματος, τη φύση
και το είδος της πράξης στο πλαίσιο της διενεργούμενης
πρόσκλησης, την πληρότητα της πράξης και την
ωριμότητα της πράξης,
(β) επανεξετάζει σε περιοδική βάση την πρόοδο που
σημειώνεται στην επίτευξη των ειδικών στόχων του
επιχειρησιακού προγράμματος,
(γ) εξετάζει τα αποτελέσματα της υλοποίησης, ιδίως
δε την επίτευξη των στόχων που καθορίζονται για κάθε
άξονα προτεραιότητας και παρέχει κατευθύνσεις στην
οικεία διαχειριστική αρχή για την επίτευξή τους. Εξετάζει
τις αξιολογήσεις που διενεργούνται κατά τη διάρκεια
της προγραμματικής περιόδου κατά τα προβλεπόμενα
στο άρθρο 47 του Κανονισμού,
(δ) εξετάζει και εγκρίνει τις ετήσιες και την τελική
έκθεση υλοποίησης πριν αυτές αποσταλούν στην Επιτροπή,
(ε) ενημερώνεται σχετικά με την ετήσια έκθεση ελέγχου
ή με το τμήμα της έκθεσης που αφορά το οικείο
επιχειρησιακό πρόγραμμα, καθώς και για τυχόν σχετικά
σχόλια τα οποία μπορεί να διατυπώσει η Επιτροπή
μετά την εξέταση της εν λόγω έκθεσης ή του σχετικού
τμήματός της,
(στ) προτείνει στη διαχειριστική αρχή οποιαδήποτε
αναθεώρηση ή εξέταση του επιχειρησιακού προγράμματος,
η οποία ενδεχομένως μπορεί να συμβάλλει στην
επίτευξη των στόχων του ή στη βελτίωση της διαχείρισής
του, συμπεριλαμβανομένης της χρηματοοικονομικής
διαχείρισής του,
(ζ) εξετάζει και εγκρίνει οποιαδήποτε πρόταση για
την τροποποίηση του περιεχομένου της απόφασης της
Επιτροπής σχετικά με τη συνεισφορά του Ταμείου.
2. Της Επιτροπής Παρακολούθησης προεδρεύει ο Γενικός
ή Ειδικός Γραμματέας που προΐσταται της διαχειριστικής
αρχής του επιχειρησιακού προγράμματος.
Η Επιτροπή Παρακολούθησης του επιχειρησιακού
προγράμματος αποτελείται από εκπροσώπους της διαχειριστικής
αρχής του επιχειρησιακού προγράμματος,
της αρχής πιστοποίησης, εκπροσώπους των ενδιάμεσων
φορέων που διαχειρίζονται τμήματα του προγράμματος,
καθώς και περιφερειακών αρχών, των αρμόδιων
υπουργείων, εκπροσώπους των αρμόδιων για θέματα
απασχόλησης, περιβάλλοντος και ισότητας, κρατικών
αρχών, εκπροσώπους των οικονομικών και κοινωνικών
εταίρων καθ’ υπόδειξη της Οικονομικής και Κοινωνικής
Επιτροπής, εκπρόσωποι της ΕΝΑΕ και ΚΕΔΚΕ και αντιπροσωπευτικών
μη κυβερνητικών οργανώσεων. Στην
Επιτροπή Παρακολούθησης του επιχειρησιακού προγράμματος
συμμετέχουν επίσης εκπρόσωποι της αρχής
ελέγχου, της Επιτροπής και της Ευρωπαϊκής Τράπεζας
Επενδύσεων χωρίς δικαίωμα ψήφου.
3. Με απόφαση του Υπουργού Αγροτικής Ανάπτυξης
και Τροφίμων συγκροτείται η Επιτροπή Παρακολούθησης
του επιχειρησιακού προγράμματος και ορίζονται ο
πρόεδρος, τα μέλη και οι αναπληρωτές τους. Οι αποφάσεις
της Επιτροπής Παρακολούθησης λαμβάνονται
με απόλυτη πλειοψηφία των εχόντων δικαίωμα ψήφου
μελών της.
4. Η Επιτροπή Παρακολούθησης του επιχειρησιακού
προγράμματος θεσπίζει τον εσωτερικό της κανονισμό
με τη σύμφωνη γνώμη της διαχειριστικής αρχής του
επιχειρησιακού προγράμματος. Συνεδριάζει μία φορά
ετησίως ή και τακτικότερα κατά την κρίση του προέδρου,
με πρόσκλησή του. Στις συνεδριάσεις της μπορεί
να προσκληθούν εμπειρογνώμονες σε οικονομικά, τεχνικά,
κοινωνικά, επιστημονικά και λοιπά θέματα.
5. Η διαχειριστική αρχή του επιχειρησιακού προγράμματος
είναι αρμόδια για την προετοιμασία της απαραίτητης
για τη διεξαγωγή των συνεδριάσεων τεκμηρίωσης,
των εκθέσεων, καθώς και της ημερήσιας διάταξης
και των πρακτικών των συνεδριάσεων.
ΚΕΦΑΛΑΙΟΝ ΙΑ΄
ΕΛΕΓΧΟΣ

Άρθρο 44
Έλεγχοι στο ΠΑΑ
1. Με τον Κανονισμό (ΕΚ) 1975/2006 της Επιτροπής
θεσπίζονται λεπτομερείς κανόνες για την εφαρμογή των
διαδικασιών ελέγχου, καθώς και της πολλαπλής συμμόρφωσης
όσον αφορά τη συγχρηματοδότηση των μέτρων
στήριξης της αγροτικής ανάπτυξης, τα οποία καθορίζονται
βάσει του Κανονισμού (ΕΚ) αριθ. 1698/2005.
2. Σε περίπτωση δαπανών που έχουν πραγματοποιηθεί
από τις ΟΤΔ (άρθρο 63, σημεία α΄ και β΄ του Κανονισμού1698/2005),
οι διοικητικοί έλεγχοι που αναφέρονται
στο άρθρο 26 του Κανονισμού 1975/2006 διεξάγονται
από τις ΟΤΔ βάσει επίσημης εκχώρησης αρμοδιοτήτων.
Το Υπουργείο Αγροτικής Ανάπτυξης και Τροφίμων φέρει
την ευθύνη επαλήθευσης ότι οι ΟΤΔ διαθέτουν τη
διοικητική και ελεγκτική ικανότητα για να αναλάβουν
τις εν λόγω εργασίες.
3. Το Υπουργείο Αγροτικής Ανάπτυξης και Τροφίμων
εφαρμόζει σύστημα εποπτείας των ΟΤΔ. Αυτό περιλαμβάνει
τακτικούς ελέγχους των πράξεων των ΟΤΔ
συμπεριλαμβανομένων ελέγχων τήρησης λογιστικών
βιβλίων και δειγματοληπτικών διοικητικών ελέγχων.
4. Με απόφαση του Υπουργού Αγροτικής Ανάπτυξης
και Τροφίμων καθορίζεται το Σύστημα εφαρμογής των
ελέγχων.

Άρθρο 45
Έλεγχοι στο Ε.Π. Αλιείας
1. Αρχή ελέγχου της παρ. 1 (γ) του άρθρου 58 του Κανονισμού
για το Επιχειρησιακό Πρόγραμμα της Αλιείας
ορίζεται η Επιτροπή Δημοσιονομικού Ελέγχου (ΕΔΕΛ)
του άρθρου 15 του παρόντος.
2. Οι διατάξεις των άρθρων 15 και 16 του παρόντος
εφαρμόζονται αναλόγως και για το Επιχειρησιακό Πρόγραμμα
Αλιείας.
ΚΕΦΑΛΑΙΟ ΙΒ΄
ΕΙΔΙΚΕΣ ΔΙΑΤΑΞΕΙΣ

Άρθρο 46
Ειδικές διατάξεις
1. α) Οι δαπάνες από το ΕΓΤΑΑ και το ΕΤΑ μπορούν να
καλυφθούν από κοινοτική χρηματοδότηση μόνο εφόσον
έχουν πραγματοποιηθεί ή πιστοποιηθεί από το Διαπιστευμένο
Οργανισμό Πληρωμών (ΟΠΕΚΕΠΕ) ή από άλλον
φορέα που εξουσιοδοτείται για το σκοπό αυτόν.
β) Οι δημόσιες δαπάνες μπορούν να χρηματοδοτηθούν
από το πρόγραμμα δημοσίων επενδύσεων ή από τον
τακτικό προϋπολογισμό, όπως κάθε φορά ορίζεται στην
απόφαση ένταξης της κάθε πράξης στο ΠΑΑ και στο
Ε.Π. Αλιείας. Οι δράσεις των προγραμμάτων ΠΑΑ και
Αλιείας που θα εγγραφούν στο ΠΔΕ θα χρηματοδοτηθούν
με μεταφορά των πιστώσεων από την Τράπεζα της
Ελλάδος στον ειδικό λογαριασμό (ΕΛΕΓΕΠ) που τηρεί
σε πιστωτικό ίδρυμα ο Οργανισμός Πληρωμών. Με κοινή
απόφαση των Υπουργών Οικονομίας και Οικονομικών
και Αγροτικής Ανάπτυξης και Τροφίμων ρυθμίζονται
θέματα σχετικά με τη διαδικασία πληρωμών των έργων
των προγραμμάτων ΠΑΑ και Ε.Π. Αλιείας που θα
βαρύνουν τον ανωτέρω ειδικό λογαριασμό.
γ) Οι πληρωμές εκτελούνται από την τράπεζα του
Οργανισμού Πληρωμών εντός πέντε εργάσιμων ημερών
από την ημερομηνία χρέωσης του ποσού στο ΕΓΤΑΑ.
δ) Ο ΟΠΕΚΕΠΕ θεσπίζει όλες τις απαραίτητες διαδικασίες
προκειμένου να διασφαλίζει ότι οι πληρωμές
διενεργούνται στο ακέραιο και αποκλειστικά στον τραπεζικό
λογαριασμό είτε του αιτούντος είτε του εντολοδόχου
του. Κατά τα λοιπά οι διατάξεις του άρθρου 14
του παρόντος νόμου εφαρμόζονται αναλόγως για όλες
τις πράξεις που συγχρηματοδοτούνται από το ΠΑΑ και
το Επιχειρησιακό Πρόγραμμα Αλιείας.
2. Οι διατάξεις των άρθρων 5 και 18 του παρόντος
νόμου εφαρμόζονται αναλόγως για τις ειδικές υπηρεσίες
του ΠΑΑ και του Επιχειρησιακού Προγράμματος
Αλιείας.
3. Με αποφάσεις του Υπουργού Αγροτικής Ανάπτυξης
και Τροφίμων εξειδικεύονται οι ειδικότεροι όροι
και ρυθμίσεις που αφορούν τη διαχείριση, τον έλεγχο
και την υλοποίηση του ΠΑΑ και του Επιχειρησιακού
Προγράμματος Αλιείας.
4. Ο Διοικητικός Τομέας Προγραμματισμού και Εφαρμογών
του Γ΄ Κοινοτικού Πλαισίου Στήριξης που συστήθηκε
στο Υπουργείο Αγροτικής Ανάπτυξης και
Τροφίμων με την κ.υ.α. των Υπουργών Οικονομικών
– Εσωτερικών, Δημόσιας Διοίκησης και Αποκέντρωσης
– Γεωργίας, αριθ. πρωτ. 399570/10.01.2001 (ΦΕΚ 1363/2001
τ.Β΄), όπως συμπληρώθηκε με τις αριθ. πρωτ. 229920/
20.02.2002 (ΦΕΚ 233/2002 τ.Β΄ και 222822/22.04.2003 (ΦΕΚ
592/14.05.2003) όμοιες μετονομάζεται σε Διοικητικό Τομέα
Κοινοτικών Πόρων και Υποδομών.

Άρθρο 47
Ανάκτηση κρατικής ενίσχυσης
1. Το ειδικό αφορολόγητο αποθεματικό επενδύσεων,
που έχει σχηματισθεί σύμφωνα με τις διατάξεις των
άρθρων 2 και 3 του ν. 3220/2004 (ΦΕΚ 15 Α΄) από τα
αδιανέμητα κέρδη των επιχειρήσεων κατά τα οικονομικά
έτη 2004 και 2005, συνιστά κρατική ενίσχυση κατά την
έννοια του άρθρου 87 της Συνθήκης της Ε.Κ. και φορολογείται
με τους συντελεστές φορολογίας εισοδήματος
που ίσχυαν κατά το οικονομικό έτος από τα κέρδη του
οποίου σχηματίσθηκε.
2. Το ύψος της ενίσχυσης ανέρχεται στο ισόποσο
του φόρου εισοδήματος από τον οποίο απαλλάχθηκε
η επιχείρηση που προέβη στο σχηματισμό του ειδικού
αφορολόγητου αποθεματικού με σκοπό την πραγματοποίηση
επενδύσεων σύμφωνα με τους όρους των ως
άνω διατάξεων.
Δεν υπάγονται στις διατάξεις του παρόντος άρθρου:
α) οι επιχειρήσεις οι οποίες, λόγω σχηματισμού αφορολόγητου
αποθεματικού, έχουν τύχει απαλλαγής (ενίσχυσης)
μέχρι του ποσού των εκατό χιλιάδων (100.000)
ευρώ φόρου εισοδήματος για καθένα από τα οικονομικά
έτη 2004 και 2005 (Κανονισμός (ΕΚ) 69/2001 της Επιτροπής,
ΕΕ L 10, 13.1.2001 ενίσχυση ήσσονος σημασίας
− de minimis),
β) οι επιχειρήσεις που έχουν τύχει απαλλαγής (ενίσχυσης)
για ποσό φόρου εισοδήματος άνω των εκατό
χιλιάδων (100.000) ευρώ και πραγματοποίησαν δαπάνες
οι οποίες εμπίπτουν κατ’ επιλογήν ή σωρευτικά στις
ακόλουθες περιπτώσεις:
− στις διατάξεις του ν. 2601/1998 (ΦΕΚ 81 Α΄) ή του ν.
3299/2004 (ΦΕΚ 261 Α΄),
− στις Κατευθυντήριες Γραμμές σχετικά με τις κρατικές
ενισχύσεις περιφερειακού χαρακτήρα (ΕΕ C74,
10.3.1998) ή το Πολυτομεακό Πλαίσιο για τις περιφερειακές
ενισχύσεις προς μεγάλα επενδυτικά σχέδια (ΕΕ
C70, 19.3.2002),
− στον Κανονισμό (ΕΚ) 70/2001 της Επιτροπής της
12ης Ιανουαρίου 2001 σχετικά με την εφαρμογή των
άρθρων 87 και 88 της Συνθήκης της ΕΚ στις κρατικές
ενισχύσεις προς μικρές ή μεσαίες επιχειρήσεις (ΕΕ L10,
13.1.2001), εφόσον πρόκειται για ενίσχυση σε μικρή ή
μεσαία επιχείρηση,
− στον Κανονισμό (ΕΚ) 68/2001 της Επιτροπής της
12.1.2001 σχετικά με την εφαρμογή των άρθρων 87 και
88 της Συνθήκης στις ενισχύσεις για επαγγελματική
εκπαίδευση (ΕΕ L10, 13.1.2001),
− στο Κοινοτικό Πλαίσιο των κρατικών ενισχύσεων
στην έρευνα και ανάπτυξη (ΕΕ C45, 17.2.1996), εφόσον
από το αφορολόγητο αποθεματικό πραγματοποιείται
επένδυση για σκοπούς έρευνας και ανάπτυξης,
− στο Κοινοτικό Πλαίσιο σχετικά με τις κρατικές ενισχύσεις
για την προστασία του περιβάλλοντος (ΕΕ L
237, 6.9.2001), εφόσον από το αφορολόγητο αποθεματικό
πραγματοποιείται επένδυση που αποσκοπεί στην
προστασία του περιβάλλοντος,
− στο Κοινοτικό Πλαίσιο σχετικά με τις κρατικές ενισχύσεις
στον τομέα της γεωργίας (ΕΕ C232, 12.8.2000),
εφόσον από το αφορολόγητο αποθεματικό πραγματοποιείται
επένδυση που αποσκοπεί σε δραστηριότητες
συναφείς με την παραγωγή, μεταποίηση και εμπορία
των γεωργικών προϊόντων που εμπίπτουν στο πεδίο
εφαρμογής του παραρτήματος Ι της Συνθήκης,
− στο Κοινοτικό Πλαίσιο σχετικά με τις κρατικές ενισχύσεις
στον τομέα της αλιείας και υδατοκαλλιέργειας
(ΕΕ C229, 14.9.2004 και ΕΕ C19, 20.1.2001), εφόσον από το
αφορολόγητο αποθεματικό πραγματοποιείται επένδυση
που αποσκοπεί σε δραστηριότητες που αφορούν την
εκμετάλλευση ζώντων υδρόβιων πόρων και την υδατοκαλλιέργεια,
μαζί με τα μέσα παραγωγής, μεταποίησης
και εμπορίας των προϊόντων που προκύπτουν.
3. Για την εφαρμογή των ανωτέρω, από το ποσό του
σχηματισθέντος ειδικού αφορολόγητου αποθεματικού
αφαιρούνται οι πραγματοποιηθείσες δαπάνες επενδύσεων
που αναφέρονται στην προηγούμενη παράγραφο
και το προκύπτον υπόλοιπο υπόκειται σε φορολογία
εισοδήματος με το συντελεστή που ίσχυε κατά το οικονομικό
έτος, από τα κέρδη του οποίου σχηματίσθηκε
το αποθεματικό.
4. Οι επιχειρήσεις που υπάγονται στις διατάξεις του
άρθρου αυτού υποχρεούνται να υποβάλουν ειδική συμπληρωματική
δήλωση φορολογίας εισοδήματος του
οικείου οικονομικού έτους μέχρι τις 14 Δεκεμβρίου
5. Οι πιο πάνω δηλώσεις ελέγχονται υποχρεωτικά από
τις αρμόδιες για τον έλεγχο φορολογικές αρχές εντός
δύο μηνών από τη λήξη της προθεσμίας υποβολής της
δήλωσης.
Επί της διαφοράς φόρου που προκύπτει οφείλονται
και οι τόκοι που αναφέρονται στην προηγούμενη παράγραφο
για το χρονικό διάστημα που μεσολαβεί από
τη λήξη της προθεσμίας υποβολής της δήλωσης φορολογίας
εισοδήματος του οικείου οικονομικού έτους
μέχρι το χρόνο έκδοσης του φύλλου ελέγχου. Το συνολικό
ποσό που προκύπτει για καταβολή βεβαιώνεται
και καταβάλλεται εφάπαξ εντός του επόμενου από τη
βεβαίωση μήνα.
6. Οι διατάξεις του άρθρου αυτού εφαρμόζονται και
στις υποθέσεις που έχουν ελεγχθεί και τα εκδοθέντα
φύλλα ελέγχου έχουν καταστεί οριστικά, εφόσον οι
πραγματοποιηθείσες επενδύσεις δεν εμπίπτουν στις
διατάξεις του ν. 2601/1998.
7. Οι διατάξεις του άρθρου αυτού δεν εφαρμόζονται
για τις επιχειρήσεις, που κατά το πρώτο έτος μετά το
σχηματισμό του ειδικού αφορολόγητου αποθεματικού
δεν κάλυψαν ποσοστό 33,33% του εν λόγω αποθεματικού
με νέες επενδύσεις.

Άρθρο 48
Έναρξη ισχύος
Η ισχύς του παρόντος νόμου αρχίζει από τη δημοσίευσή
του στην Εφημερίδα της Κυβερνήσεως.
Παραγγέλλομε τη δημοσίευση του παρόντος στην
Εφημερίδα της Κυβερνήσεως και την εκτέλεσή του ως
νόμου του Κράτους.
Αθήνα, 28 Νοεμβρίου 2007

