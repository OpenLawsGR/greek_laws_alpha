 Νόμος 3305 (ΦΕΚ 17/Τεύχος Α'/2005) 
			
  ΕφαρμογήτηςΙατρικώςΥποβοηθούμενηςΑναπαραγωγής.

  ΚΕΦΑΛΑΙΟ Α´
ΓΕΝΙΚΕΣ ΔΙΑΤΑΞΕΙΣ

Άρθρο 1
Γενικές αρχές
1. Οι μέθοδοι της ιατρικώς υποβοηθούμενης αναπαραγωγής
(Ι.Υ.Α.) εφαρμόζονται με τρόπο που εξασφαλίζει το
σεβασμό της ελευθερίας του ατόμου και του δικαιώματος
της προσωπικότητας και την ικανοποίηση της επιθυμίας
για απόκτηση απογόνων, με βάση τα δεδομένα της ιατρικής
και της βιολογίας, καθώς και τις αρχές της βιοηθικής.
2. Κατά την εφαρμογή των παραπάνω μεθόδων πρέπει
να λαμβάνεται κυρίως υπόψη το συμφέρον του παιδιού
που θα γεννηθεί.

Άρθρο 2
Μέθοδοι και συναφείς τεχνικές
1. Μέθοδοι της Ι.Υ.Α. είναι ιδίως:
α. η τεχνητή σπερματέγχυση,
β. η εξωσωματική γονιμοποίηση και μεταφορά γονιμοποιημένων
ωαρίων,
2. Τεχνικές συναφείς προς τις παραπάνω μεθόδους είναι
ιδίως:
α. η ενδοσαλπιγγική μεταφορά γαμετών,
β. η ενδοσαλπιγγική μεταφορά ζυγωτών ή γονιμοποιημένων
ωαρίων,
γ. η ενδοωαριακή έγχυση σπερματοζωαρίου,
δ. η κρυοσυντήρηση γεννητικού υλικού ή γονιμοποιημένου
ωαρίου,
ε. η υποβοηθούμενη εκκόλαψη,
στ. η προεμφυτευτική γενετική διάγνωση.
3. Επιτρέπεται η έρευνα στα ανθρώπινα γονιμοποιημένα
ωάρια υπό ειδικές προϋποθέσεις που ορίζονται στα άρθρα
11 και 12. Απαγορεύεται η κλωνοποίηση για αναπαραγωγικούςσκοπούς,ηδημιουργίαχιμαιρώνκαιυβριδίων
και η επιλογή φύλου, εκτός αν πρόκειται να αποφευχθεί
σοβαρή κληρονομική νόσος που συνδέεται με το φύλο.

Άρθρο 3
Ορισμοί
Για τους σκοπούς του νόμου νοούνται ως:
1. Ιατρικώς υποβοηθούμενη αναπαραγωγή (Ι.Υ.Α.): κάθε
περίπτωση κυοφορίας και τεκνοποίησης που επιτυγχάνεται
με μεθόδους άλλες πλην της φυσιολογικής ένωσης
άνδρα και γυναίκας και οι οποίες εφαρμόζονται σε ειδικά
οργανωμένες μονάδες ιατρικώς υποβοηθούμενης
αναπαραγωγής (Μ.Ι.Υ.Α.).
2. Γεννητικά κύτταρα: κύτταρα με τα οποία επιτυγχάνεται
η αναπαραγωγή και τα οποία μπορεί να είναι ανώριμα
ή ώριμα.
3. Γαμέτες: τα ώριμα απλοειδή γεννητικά κύτταρα, δηλαδή
το σπερματοζωάριο του άνδρα και το ωοκύτταρο
(ωάριο) της γυναίκας.
4. Γονιμοποίηση: η διεργασία συγχωνεύσεως των γαμετών,
η οποία αρχίζει με τη διείσδυση ή την εισαγωγή του
σπερματοζωαρίου στο ωοκύτταρο και ολοκληρώνεται με
τη δημιουργία του ζυγώτη.
5. Ζυγώτης: το ωοκύτταρο από τη γονιμοποίηση μέχρι
και τη σύντηξη των δύο απλοειδών πυρήνων.
6. Γονιμοποιημένο ωάριο: το ωοκύτταρο μετά τη διείσδυση
ή την εισαγωγή του σπερματοζωαρίου.
7. Τεχνητή σπερματέγχυση: η εισαγωγή σπερματοζωαρίων
στο γυναικείο γεννητικό σύστημα με οποιονδήποτε
τρόπο εκτός από τη γενετήσια επαφή. Διακρίνεται σε ομόλογη,
όταν χρησιμοποιούνται σπερματοζωάρια του συζύγου
ή συντρόφου, και ετερόλογη, όταν χρησιμοποιούνται
σπερματοζωάρια τρίτου δότη.
8. Εξωσωματική γονιμοποίηση και μεταφορά γονιμοποιημένων
ωαρίων: η εκτός του σώματος της γυναίκας
γονιμοποίηση ωαρίων που έχουν ληφθεί από αυτήν επεμβατικά
και η μεταφορά ενός ή περισσότερων γονιμοποιημένων
ωαρίων στην ενδομήτρια κοιλότητα της ίδιας ή άλλης
γυναίκας.
9. Παρένθετη μητρότητα: η περίπτωση κατά την οποία
μία γυναίκα κυοφορεί και γεννά (φέρουσα ή κυοφόρος),
ύστερα από εξωσωματική γονιμοποίηση και μεταφορά
γονιμοποιημένων ωαρίων, με χρήση ωαρίου ξένου προς
την ίδια, για λογαριασμό μίας άλλης γυναίκας, η οποία
επιθυμεί να αποκτήσει παιδί αλλά αδυνατεί να κυοφορήσει
για ιατρικούς λόγους.
10. Ενδοσαλπιγγική μεταφορά γαμετών: η μεταφορά
γαμετών (ωαρίων και σπερματοζωαρίων) στη σάλπιγγα.
11. Ενδοσαλπιγγική μεταφορά γονιμοποιημένων ωαρίων:
η μεταφορά γονιμοποιημένων ωαρίων στη σάλπιγγα.
12. Ενδοωαριακή έγχυση σπερματοζωαρίου: η εισαγωγή
ενός σπερματοζωαρίου εντός του ωοκυττάρου επεμβατικά,
με μικροχειρισμό.
13. Κρυοσυντήρηση: η συντήρηση σε υγροποιημένο
άζωτο γεννητικού υλικού, δηλαδή ορχικού ή ωοθηκικού
ιστού, σπέρματος, γεννητικών κυττάρων και γονιμοποιημένων
ωαρίων.
14. Υποβοηθούμενη εκκόλαψη: η διάνοιξη οπής επεμβατικά
με μικροχειρισμό στη διαφανή ζώνη του γονιμοποιημένου
ωαρίου.
15. Προεμφυτευτική γενετική διάγνωση: η αφαίρεση
επεμβατικά με μικροχειρισμό πολικών σωματίων ή κυττάρων
του γονιμοποιημένου ωαρίου προ της μεταφοράς,
προκειμένου αυτά να αναλυθούν γενετικά.

Άρθρο 4
Προϋποθέσεις εφαρμογής των μεθόδων Ι.Υ.Α.
1. Οι μέθοδοι Ι.Υ.Α. εφαρμόζονται σε ενήλικα πρόσωπα
μέχρι την ηλικία φυσικής ικανότητας αναπαραγωγής του
υποβοηθούμενου προσώπου. Σε περίπτωση που το υποβοηθούμενο
πρόσωπο είναι γυναίκα, ως ηλικία φυσικής
ικανότητας αναπαραγωγής νοείται το πεντηκοστό έτος.
Η εφαρμογή τους σε ανήλικα πρόσωπα επιτρέπεται κατ´
εξαίρεση λόγω σοβαρού νοσήματος που επισύρει κίνδυνο
στειρότητας, για να εξασφαλιστεί η δυνατότητα τεκνοποίησης.
Στην περίπτωση αυτή εφαρμόζονται οι όροι
του άρθρου 7.
2. Πριν από την υποβολή σε μεθόδους Ι.Υ.Α. διενεργείται
υποχρεωτικώς έλεγχος ιδίως για τους ιούς της ανθρώπινης
ανοσοανεπάρκειας (HIV-1, HIV-2), ηπατίτιδα Β
και C και σύφιλη.
3. Αν τα πρόσωπα που μετέχουν στην εφαρμογή των μεθόδων
Ι.Υ.Α. είναι οροθετικοί για τον ιό της ανθρώπινης
ανοσοανεπάρκειας, απαιτείται, για την υποβολή σε μεθόδους
Ι.Υ.Α., ειδική άδεια από την Εθνική Αρχή Ι.Υ.Α. (Αρχή)
του άρθρου 19.

Άρθρο 5
Ενημέρωση και συναινέσεις
1. Τα πρόσωπα που επιθυμούν να προσφύγουν ή να
συμμετάσχουν στις μεθόδους Ι.Υ.Α. ενημερώνονται από
το επιστημονικό προσωπικό των Μ.Ι.Υ.Α., λεπτομερώς και
με τρόπο κατανοητό, ως προς τη διαδικασία, τις εναλλακτικές
λύσεις, τα αναμενόμενα αποτελέσματα και τους πιθανούς
κινδύνους από την εφαρμογή των μεθόδων αυτών.
Η ενημέρωση αυτή καλύπτει επίσης τις κοινωνικές,
ηθικές, νομικές και οικονομικές συνέπειες της εφαρμογής
των μεθόδων Ι.Υ.Α..
2. Η παροχή των παραπάνω πληροφοριών αποτελεί
προϋπόθεση για τις έγγραφες συναινέσεις που προβλέπονται
από τα άρθρα 1455 επ. Α.Κ. και τον παρόντα νόμο.
3. Η Αρχή καθορίζει τα απαραίτητα στοιχεία που περιλαμβάνονται
στα έντυπα ενημέρωσης και εγγράφων συναινέσεων.
Τα έγγραφα αυτά κατατίθενται στις Μ.Ι.Υ.Α.
και φυλάσσονται στον ιατρικό φάκελο των προσώπων
που αναφέρονται στην παράγραφο 1.

  ΚΕΦΑΛΑΙΟ Β´
ΔΙΑΘΕΣΗ ΓΕΝΝΗΤΙΚΟΥ ΥΛΙΚΟΥ

Άρθρο 6
Αριθμός μεταφερόμενων ωαρίων
και γονιμοποιημένων ωαρίων
1. Στην εξωσωματική γονιμοποίηση ο αριθμός των γονιμοποιημένων
ωαρίων που μεταφέρονται στην ενδομήτρια
κοιλότητα ορίζεται ως εξής: σε γυναίκες ηλικίας μέχρι
και σαράντα ετών έως τρία γονιμοποιημένα ωάρια και
σε γυναίκες ηλικίας άνω των σαράντα ετών έως τέσσερα
γονιμοποιημένα ωάρια. Με απόφαση της Αρχής καθορίζεται
ο ακριβής αριθμός γονιμοποιημένων ωαρίων που
μεταφέρονται σε επί μέρους ομάδες υποβοηθούμενων
προσώπων, ανάλογα με την ηλικία και τις ιατρικές ενδείξεις.
2. Ο παραπάνω κανόνας ισχύει και για τον αριθμό ωαρίων
που μεταφέρονται στην περίπτωση της ενδοσαλπιγγικής
μεταφοράς γαμετών.
3. Σε περίπτωση διάθεσης ωαρίων ή γονιμοποιημένων
ωαρίων τα παραπάνω όρια ηλικίας αφορούν στη δότρια
των ωαρίων.

Άρθρο 7
Κρυοσυντήρηση
1. Η κρυοσυντήρηση γεννητικού υλικού, ζυγωτών και
γονιμοποιημένων ωαρίων εφαρμόζεται για τη διαφύλαξη
και τη μελλοντική χρήση τους σε μεθόδους Ι.Υ.Α. ή για
ερευνητικούς και θεραπευτικούς σκοπούς.
2. Η κατάψυξη και η φύλαξη του γεννητικού υλικού, των
ζυγωτών και των γονιμοποιημένων ωαρίων γίνεται σε κατάλληλα
οργανωμένες Τράπεζες Κρυοσυντήρησης,
όπως προβλέπεται στο άρθρο 18.
3. Η διάρκεια της Κρυοσυντήρησης καθορίζεται ως
εξής:
α. Σπέρμα και ορχικός ιστός: αν το σπέρμα έχει κατατεθεί
από τρίτο δότη, μέχρι δέκα (10) έτη, ενώ αν το σπέρμα
ή ο ορχικός ιστός έχει κατατεθεί μόνο για μελλοντική προσωπική
χρήση στο πλαίσιο εφαρμογής μεθόδων Ι.Υ.Α.,
μέχρι πέντε (5) έτη.
β. Ωάρια και ωοθηκικός ιστός: πέντε (5) έτη.
Στις παραπάνω περιπτώσεις α´ και β´ η διάρκεια κρυοσυντήρησης
μπορεί να παραταθεί με έγγραφη αίτηση
των δικαιουμένων προς την Τράπεζα Κρυοσυντήρησης.
γ. Ζυγώτες και γονιμοποιημένα ωάρια: πέντε (5) έτη με
δυνατότητα παράτασης μόνο για άλλα πέντε (5) έτη. Για
τηνπαράτασητηςδιάρκειαςφύλαξηςαπαιτείταικοινήέγγραφη
αίτηση των συζύγων ή συντρόφων προς την Τράπεζα
Κρυοσυντήρησης.
4. Μετά την πάροδο των παραπάνω προθεσμιών το γεννητικό
υλικό, οι ζυγώτες και τα γονιμοποιημένα ωάρια που
δεν έχουν χρησιμοποιηθεί είτε διατίθενται για ερευνητικούς
και θεραπευτικούς σκοπούς είτε καταστρέφονται με
απόφαση της Αρχής, κατόπιν αιτήσεως της Τράπεζας
Κρυοσυντήρησης.
5. Η δημιουργία ζυγωτών και γονιμοποιημένων ωαρίων
στο πλαίσιο νέου κύκλου θεραπείας δεν επιτρέπεται προ
της εξαντλήσεως των υπαρχόντων κρυοσυντηρημένων,
εφόσον ο αριθμός τους είναι επαρκής.
6. Η κρυοσυντήρηση γεννητικού υλικού, ζυγωτών και
γονιμοποιημένων ωαρίων πραγματοποιείται κατόπιν έγγραφης
συναίνεσης των προσώπων που τα καταθέτουν,
σύμφωνα με το άρθρο 1456 Α.Κ.. Αν πρόκειται για ζεύγος,
απαιτείται η συναίνεση και των δύο συζύγων ή συντρόφων.
Αν τα πρόσωπα είναι ανήλικα συναινούν και οι δύο
γονείς, έστω και αν μόνον ο ένας έχει την επιμέλεια του
ανηλίκου. Αν δεν υπάρχουν γονείς ή έχουν εκπέσει και οι
δύο από τη γονική μέριμνα, η συναίνεση παρέχεται από
τον επίτροπο, ύστερα από άδεια του εποπτικού συμβουλίου.
Ο ανήλικος που έχει συμπληρώσει το δέκατο πέμπτο
έτος της ηλικίας του συναινεί και ο ίδιος στην κρυοσυντήρηση.
Η συναίνεση δίδεται ύστερα από λεπτομερή ενημέρωση
σύμφωνα με το άρθρο 5 και οπωσδήποτε πριν
από την έναρξη του κύκλου θεραπείας. Με το ίδιο έγγραφο,
τα εν λόγω πρόσωπα οφείλουν να δηλώσουν για την
τύχη του κρυοσυντηρημένου γεννητικού υλικού, των ζυγωτών
και των γονιμοποιημένων ωαρίων κατ´ εφαρμογή
του άρθρου 1459 Α.Κ., εκτός αν πρόκειται για συντρόφους
ή άγαμη γυναίκα, οπότε η εν λόγω δήλωση επιλογής
γίνεται με ειδικό έγγραφο.
7. Εάν δεν υπάρχει η παραπάνω κοινή δήλωση, καθώς
και σε περίπτωση διαφωνίας ως προς τη χρησιμοποίησή
τους, διαζυγίου, ακύρωσης του γάμου, διάστασης, λήξης
της ελεύθερης ένωσης ή θανάτου με την επιφύλαξη του
άρθρου 1457 Α.Κ., το γεννητικό υλικό, οι ζυγώτες και τα
γονιμοποιημένα ωάρια διατηρούνται ή χρησιμοποιούνται
για ερευνητικούς ή θεραπευτικούς σκοπούς ή καταστρέφονται,
σύμφωνα με τους όρους του άρθρου 1459 Α.Κ.
ύστερα από απόφαση της Αρχής, κατόπιν αιτήσεως της
Τράπεζας Κρυοσυντήρησης.

Άρθρο 8
Διάθεση γαμετών και γονιμοποιημένων ωαρίων
1. Απαγορεύεται η διάθεση γαμετών και γονιμοποιημένων
ωαρίων με οποιοδήποτε αντάλλαγμα προς τον δότη.
2. Επιτρέπεται η διάθεση γαμετών και γονιμοποιημένων
ωαρίωνμεσκοπότηνυποβοήθησηστηναπόκτησητέκνου
με μεθόδους Ι.Υ.Α. και διενεργείται με τη συναίνεση των
δοτών. Σε περίπτωση που οι δότες είναι έγγαμοι ή συζούν
σε ελεύθερη ένωση, απαιτείται και η έγγραφη συναίνεσή
του ή της συζύγου ή συντρόφου.
3. Η διάθεση γονιμοποιημένων ωαρίων πραγματοποιείται
μόνο με πλεονάζοντα γονιμοποιημένα ωάρια, τα οποία
έχουν δημιουργηθεί στο πλαίσιο θεραπευτικής αγωγής
ενός ζεύγους και δεν προορίζονται για μελλοντική χρήση
από τους ίδιους.
4. Η διάθεση ανακαλείται ελεύθερα πριν από τη χρησιμοποίηση
των γαμετών ή των γονιμοποιημένων ωαρίων.
Στην περίπτωση αυτή, οι δότες υποχρεούνται να δηλώσουν
εγγράφως εάν επιθυμούν οι γαμέτες ή τα γονιμοποιημένα
ωάριά τους:
α. να χρησιμοποιηθούν από τους ίδιους, οπότε υποχρεούνται
να καλύψουν τις σχετικές δαπάνες,
β. να διατεθούν για ερευνητικούς ή θεραπευτικούς σκοπούς,
ή
γ. να καταστραφούν.
5. Δεν συνιστά αντάλλαγμα η καταβολή των δαπανών
που είναι απαραίτητες για τη λήψη και την κρυοσυντήρηση
των γαμετών.
Στις παραπάνω δαπάνες περιλαμβάνονται:
α. οι ιατρικές, εργαστηριακές και νοσηλευτικές δαπάνες
πριν, κατά και μετά τη λήψη των γαμετών,
β. τα έξοδα της μετακίνησης και διαμονής του δότη,
γ. κάθε θετική ζημία του δότη εξαιτίας αποχής από την
εργασία του, καθώς και οι αμοιβές για εξαρτημένη εργασία
που ο υποψήφιος δότης στερήθηκε εξαιτίας της
απουσίας του για την προετοιμασία και πραγματοποίηση
της λήψης των γαμετών.
Το ύψος των καλυπτόμενων δαπανών και της αποζημιώσεως
καθορίζεται με απόφαση της Αρχής.
6. Ιατρικές πληροφορίες που αφορούν τον τρίτο δότη
σύμφωνα με το άρθρο 1460 παράγραφος 1 εδ. β´ Α.Κ. φυλάσσονται
με απόλυτη μυστικότητα και σε κωδικοποιημένη
μορφή στην Τράπεζα Κρυοσυντήρησης και στο εθνικό
αρχείο δοτών και ληπτών του άρθρου 20 παράγραφος 2γ.
7. Οι δότες πρέπει να είναι ενήλικες με πλήρη δικαιοπρακτική
ικανότητα. Προκειμένου για διάθεση σπέρματος,
ο δότης πρέπει να μην έχει συμπληρώσει το τεσσαρακοστό
έτος της ηλικίας του, ενώ προκειμένου για διάθεση
ωαρίων η δότρια πρέπει να μην έχει συμπληρώσει το
τριακοστό πέμπτο έτος της ηλικίας της. Τα ανωτέρω όρια
ηλικίας μπορούν να αυξηθούν μέχρι την ηλικία των πενήντα
και σαράντα ετών αντίστοιχα σε περίπτωση διάθεσης
γονιμοποιημένων ωαρίων, ή όταν συντρέχει σπουδαίος
λόγος, ύστερα από απόφαση της Αρχής.
8. Στις περιπτώσεις του τρίτου εδαφίου της προηγούμενης
παραγράφου πρέπει να προηγείται ειδική ενημέρωση
των ληπτών σχετικά με τον αυξημένο κίνδυνο εκδήλωσης
γενετικού νοσήματος και να συνιστάται προγεννητικός
έλεγχος.
9. Οι δότες υποβάλλονται υποχρεωτικώς σε κλινικό και
εργαστηριακό έλεγχο, τον οποίο καθορίζει η Αρχή με
απόφασή της και δεν γίνονται δεκτοί αν πάσχουν από κληρονομικά,
γενετικά ή μεταδοτικά νοσήματα. Η χρήση νωπού
σπέρματος, που προέρχεται από τρίτο δότη, δεν επιτρέπεται.

Άρθρο 9
Ειδικοί περιορισμοί
1. Η χρήση γαμετών που προέρχονται από περισσότερους
του ενός δότες, κατά τη διάρκεια του ίδιου κύκλου
θεραπείας, απαγορεύεται.
2. Τα τέκνα που προέρχονται από γαμέτες του ίδιου τρίτου
δότη δεν επιτρέπεται να υπερβαίνουν τα δέκα, εκτός
εάν πρόκειται για γέννηση νέου τέκνου από ζεύγος το
οποίο έχει ήδη αποκτήσει τέκνο από γαμέτες του εν λόγω
δότη. Με απόφαση της Αρχής μπορεί να καθοριστεί ο
ακριβής αριθμός των τέκνων που προέρχονται από τον
ίδιο δότη, ανάλογα με τον πληθυσμό μιας συγκεκριμένης
περιοχής και άλλες ειδικές συνθήκες.
3. Η επιλογή του τρίτου δότη, του οποίου οι γαμέτες θα
χρησιμοποιηθούν σε κάθε κύκλο θεραπείας, γίνεται από
τη Μ.Ι.Υ.Α.. Κατά την επιλογή των γαμετών λαμβάνονται
ιδίως υπόψη η ομάδα αίματος στο σύστημα ΑΒΟ και
Rhesus, καθώς και τα φαινοτυπικά χαρακτηριστικά των
ληπτών με τους οποίους θα δημιουργηθούν δεσμοί συγγενείας.
Τα παραπάνω ισχύουν και στη διάθεση γονιμοποιημένων
ωαρίων χωρίς αντάλλαγμα.
4. Δεν επιτρέπεται η λήψη γαμετών από κλινικώς νεκρά
άτομα, εκτός αν συντρέχουν οι προϋποθέσεις του άρθρου
1457 Α.Κ..
5. Οι ζυγώτες και τα γονιμοποιημένα ωάρια καταστρέφονται
υποχρεωτικά μετά τη συμπλήρωση δεκατεσσάρων
(14) ημερών από τη γονιμοποίηση, χωρίς να υπολογίζεται
ο ενδιάμεσος χρόνος κρυοσυντήρησής τους.

Άρθρο 10
Προεμφυτευτική γενετική διάγνωση
1. Ηπροεμφυτευτικήγενετικήδιάγνωσηδιενεργείταιμε
τη συναίνεση των ενδιαφερόμενων προσώπων και με
άδεια της Αρχής, για να διαγνωσθεί αν τα γονιμοποιημένα
ωάρια είναι φορείς γενετικών ανωμαλιών, ώστε να
αποτραπεί η μεταφορά τους στη μήτρα. Η εν λόγω άδεια
χορηγείται, αφού διαπιστωθεί ότι η Μ.Ι.Υ.Α. διαθέτει την
αναγκαία τεχνογνωσία και τον απαιτούμενο εξοπλισμό ή
συνεργάζεται με αντίστοιχη μονάδα ή εργαστήριο, το
οποίο πληροί τις προϋποθέσεις αυτές.
2. Πριν από την εφαρμογή της μεθόδου είναι υποχρεωτική
η παροχή γενετικής συμβουλευτικής στα ενδιαφερόμενα
πρόσωπα.

Άρθρο 11
Έρευνα που δεν οδηγεί σε εγκυμοσύνη
1. Η έρευνα γίνεται σε πλεονάζοντες ανθρώπινους γαμέτες,
ζυγώτες και γονιμοποιημένα ωάρια που έχουν διατεθεί
για το σκοπό αυτόν, σύμφωνα με το άρθρο 1459
Α.Κ..
2. Η εν λόγω έρευνα διενεργείται προκειμένου:
α. να διευρυνθούν οι γνώσεις για την ανθρώπινη αναπαραγωγή,
β. να βελτιωθούν οι μέθοδοι διάγνωσης και θεραπείας
της υπογονιμότητας, καθώς και του ελέγχου της γονιμότητας
(αντισύλληψης),
γ. να εντοπισθούν τα αίτια των αποβολών και να αναπτυχθούν
τρόποι αντιμετώπισής τους,
δ. να αναπτυχθούν τεχνικές ελέγχου και θεραπείας των
γενετικών νόσων και των συγγενών ανωμαλιών,
ε. να μελετηθεί η βιολογία των εμβρυϊκών βλαστικών
κυττάρων και οι πιθανές θεραπευτικές χρήσεις τους.
3. Η έρευνα σε γαμέτες, ζυγώτες και γονιμοποιημένα
ωάρια στο πλαίσιο Ι.Υ.Α. διενεργείται ύστερα από άδεια
της Αρχής, υπό τις εξής ιδίως προϋποθέσεις:
α. έγκριση του ερευνητικού πρωτοκόλλου από την Αρχή,
β. έγγραφη συναίνεση των δοτών,
γ. διενέργεια της έρευνας επί των γονιμοποιημένων ωαρίων
εντός δεκατεσσάρων (14) ημερών από τη δημιουργία
τους, χωρίς να λαμβάνεται υπόψη ο ενδιάμεσος χρόνος
κρυοσυντήρησής τους,
δ. προηγούμενη αντίστοιχη έρευνα σε πειραματόζωα,
εκτός αν αυτό δεν είναι επιστημονικά εφικτό,
ε. η ερευνητική ομάδα να διαθέτει την αναγκαία τεχνογνωσία
και τον απαιτούμενο εξοπλισμό.
4. Οι γαμέτες, οι ζυγώτες και τα γονιμοποιημένα ωάρια,
τα οποία έχουν υποβληθεί στην προαναφερθείσα έρευνα,
απαγορεύεται να χρησιμοποιηθούν για την επίτευξη
εγκυμοσύνης.

Άρθρο 12
Έρευνα που οδηγεί σε εγκυμοσύνη
1. Έρευνα είναι δυνατόν επίσης να διενεργηθεί σε ανθρώπινους
γαμέτες, ζυγώτες και γονιμοποιημένα ωάρια
που πρόκειται να χρησιμοποιηθούν για την επίτευξη εγκυμοσύνης
σε πρόσωπα που υποβάλλονται σε Ι.Υ.Α., όταν
σκοπός της έρευνας είναι η απόκτηση σημαντικών γνώσεων,
σχετικών με την επιτυχή εμφύτευση του γονιμοποιημένου
ωαρίου και τη γέννηση υγιούς παιδιού.
2. ΗέρευνααυτήδιενεργείταιύστερααπόάδειατηςΑρχής,
εφόσον πληρούνται οι όροι του άρθρου 16 του Ν.
2619/1998 και υπό τις εξής ιδίως προϋποθέσεις:
α. έγκριση ερευνητικού πρωτοκόλλου από την Αρχή,
β. έγγραφη συναίνεση των συμμετεχόντων προσώπων,
ύστερα από ενημέρωση σύμφωνα με το άρθρο 5,
γ. προηγούμενος αντίστοιχος πειραματισμός σε ζώα ή και
σε ανθρώπινους γαμέτες, ζυγώτες και γονιμοποιημένα ωάρια
που δεν έχουν χρησιμοποιηθεί για την επίτευξη εγκυμοσύνης,
εκτός αν αυτό δεν είναι επιστημονικά εφικτό,
δ. τα προσδοκώμενα από την έρευνα οφέλη να είναι εμφανώς
περισσότερα από τους πιθανούς κινδύνους για το
παιδί που θα γεννηθεί και για τη γυναίκα που θα το κυοφορήσει,
ε. η ερευνητική ομάδα να διαθέτει την αναγκαία τεχνογνωσία
και τον απαιτούμενο εξοπλισμό.

Άρθρο 13
Παρένθετη μητρότητα
1. Η παρένθετη μητρότητα επιτρέπεται υπό τους όρους
που προβλέπονται στα άρθρα 1458 Α.Κ. και όγδοο του Ν.
3089/2002.
2. Η γυναίκα που πρόκειται να κυοφορήσει υποβάλλεται
στις ιατρικές εξετάσεις του άρθρου 4 και σε ενδελεχή ψυχολογική
αξιολόγηση.
3. Το άρθρο 4 παράγραφοι 2 και 3 εφαρμόζεται επίσης
για τον έλεγχο της υγείας των προσώπων που επιδιώκουν
να αποκτήσουν τέκνο.
4. Η συμφωνία για κυοφορία από τρίτη γυναίκα γίνεται
χωρίς οποιοδήποτε αντάλλαγμα. Δεν συνιστά αντάλλαγμα:
α. η καταβολή των δαπανών που απαιτούνται για την
επίτευξη της εγκυμοσύνης, την κυοφορία, τον τοκετό και
τη λοχεία,
β. κάθε θετική ζημία της κυοφόρου εξαιτίας αποχής από
την εργασία της, καθώς και οι αμοιβές για εξαρτημένη εργασία,
τις οποίες στερήθηκε λόγω απουσίας, με σκοπό
την επίτευξη της εγκυμοσύνης, την κυοφορία, τον τοκετό
και τη λοχεία.
Το ύψος των καλυπτόμενων δαπανών και αποζημιώσεων
καθορίζεται με απόφαση της Αρχής.

  ΚΕΦΑΛΑΙΟ Γ´
ΔΙΑΚΙΝΗΣΗ ΓΕΝΝΗΤΙΚΟΥ ΥΛΙΚΟΥ

Άρθρο 14
Διακίνηση
1. Η διακίνηση ανθρώπινου γεννητικού υλικού και γονιμοποιημένων
ωαρίων, καθώς επίσης και βιολογικών συστατικών
και παραγώγων τους, διενεργείται μόνο μέσω
Μ.Ι.Υ.Α. και Τραπεζών Κρυοσυντήρησης οι οποίες έχουν
λάβει ειδική προς τούτο άδεια από την Αρχή.
2. Η διακίνηση ανθρώπινου γεννητικού υλικού και γονιμοποιημένων
ωαρίων, καθώς επίσης και βιολογικών συστατικών
και παραγώγων τους, είναι ελεύθερη από και
προς τις χώρες της Ευρωπαϊκής Ένωσης. Η διακίνηση
από και προς τρίτη χώρα επιτρέπεται ύστερα από άδεια
της Αρχής, η οποία παρέχεται αφού ληφθούν υπόψη
ιδίως η ύπαρξη επαρκών μηχανισμών ελέγχου και πιστοποίησης
της ποιότητας, η τήρηση προτύπων ασφαλείας
και γενικά η ισχύουσα νομοθεσία στις χώρες προέλευσης
και τελικού προορισμού του γεννητικού υλικού και των
γονιμοποιημένων ωαρίων.
3. Απαγορεύεται η διακίνηση γονιμοποιημένων ωαρίων,
τα οποία προέρχονται από κλωνοποίηση, προκειμένου να
χρησιμοποιηθούν για αναπαραγωγικούς σκοπούς. Επίσης,
απαγορεύεται η διακίνηση υβριδίων και χιμαιρών.

Άρθρο 15
Ιχνηλασιμότητα
Η διακίνηση ανθρώπινου γεννητικού υλικού και γονιμοποιημένων
ωαρίων και των βιολογικών συστατικών και παραγώγων
τους πρέπει να γίνεται υπό συνθήκες οι οποίες
εξασφαλίζουν την ιχνηλασιμότητα του υλικού, από τον
δότη έως τον λήπτη και το αντίστροφο. Τα σχετικά στοιχεία
τηρούνται από τις Μ.Ι.Υ.Α. και τις Τράπεζες Κρυοσυντήρησης
σε ειδικό αρχείο, σύμφωνα με τα άρθρα 16 παράγραφος
6 και 17 παράγραφος 7 και διαβιβάζονται στο
τμήμα μητρώων και αρχείων της Αρχής.

  ΚΕΦΑΛΑΙΟ Δ´
ΜΟΝΑΔΕΣ ΙΑΤΡΙΚΩΣ ΥΠΟΒΟΗΘΟΥΜΕΝΗΣ
ΑΝΑΠΑΡΑΓΩΓΗΣ ΚΑΙ ΤΡΑΠΕΖΕΣ ΚΡΥΟΣΥΝΤΗΡΗΣΗΣ

Άρθρο 16
Ιδρυση και λειτουργία Μονάδων Ι.Υ.Α.
1. Οι μέθοδοι και οι συναφείς τεχνικές του άρθρου 2
εφαρμόζονται σε ειδικά προς τούτο οργανωμένες Μονάδες
Ιατρικώς Υποβοηθούμενης Αναπαραγωγής (Μ.Ι.Υ.Α.),
οι οποίες λειτουργούν σε νοσοκομεία, ιδιωτικές κλινικές ή
άλλους φορείς. Οι Μ.Ι.Υ.Α. που λειτουργούν ως ιδιωτικοί
φορείς υποχρεούνται να έχουν διασύνδεση με νοσοκομείο
του Ε.Σ.Υ. ή πανεπιστημιακό νοσοκομείο ή ιδιωτική
κλινική που βρίσκεται σε εύλογη χιλιομετρική απόσταση
από αυτές και διαθέτει τμήμα μαιευτικής-γυναικολογίας.
Με απόφαση του Υπουργού Υγείας και Κοινωνικής Αλληλεγγύης
έπειτα από εισήγηση της Αρχής καθορίζονται οι
όροι της διασύνδεσης αυτής.
2. Οι Μ.Ι.Υ.Α. ιδρύονται και λειτουργούν με άδεια του
αρμόδιου φορέα, μετά από σύμφωνη γνώμη της Αρχής, η
οποία ελέγχει αν πληρούνται οι νόμιμες προϋποθέσεις.
Αν η Μ.Ι.Υ.Α. λειτουργεί αυτοτελώς ως νομικό πρόσωπο ή
ως μονάδα νομικού προσώπου, η άδεια χορηγείται στο
νομικό πρόσωπο. Σε κάθε άλλη περίπτωση, η άδεια χορηγείται
στον υπεύθυνο ιατρό που ορίζεται στην παράγραφο
3. Η άδεια λειτουργίας της Μ.Ι.Υ.Α. ισχύει για τρία (3)
έτη και ανανεώνεται κάθε φορά για ίσο χρόνο, αν διαπιστωθεί
από την Αρχή ότι τηρούνται οι όροι λειτουργίας.
4. Για τη χορήγηση άδειας ίδρυσης και λειτουργίας
Μ.Ι.Υ.Α., η ελάχιστη στελέχωσή της περιλαμβάνει:
α. έναν ιατρό μαιευτήρα-γυναικολόγο, με τουλάχιστον
διετή πείρα στο γνωστικό αντικείμενο της Ι.Υ.Α. σε αναγνωρισμένο
κέντρο της Ελλάδας ή του εξωτερικού, ως
υπεύθυνο,
β. έναν επιστήμονα των βιοϊατρικών επιστημών, πτυχιούχο
πανεπιστημιακής εκπαίδευσης, με τουλάχιστον διετή
πείρα στο γνωστικό αντικείμενο της Ι.Υ.Α. σε αναγνωρισμένο
κέντρο της Ελλάδας ή του εξωτερικού,
γ. μία μαία, με τουλάχιστον διετή πείρα στο γνωστικό
αντικείμενο της Ι.Υ.Α.,
δ. έναν ιατρό αναισθησιολόγο, αν εφαρμόζονται από τη
Μ.Ι.Υ.Α. μέθοδοι που απαιτούν αναισθησία.
Με Προεδρικό Διάταγμα, που εκδίδεται με πρόταση του
Υπουργού Υγείας και Κοινωνικής Αλληλεγγύης, ύστερα
από εισήγηση της Αρχής, καθορίζονται οι λοιποί όροι και
οι προϋποθέσεις που πρέπει να συντρέχουν για τη χορήγηση
άδειας ίδρυσης και λειτουργίας Μ.Ι.Υ.Α., η διαδικασία
χορήγησης και ανάκλησής της, καθώς και κάθε άλλη
σχετική λεπτομέρεια.
5. Η άδεια λειτουργίας της Μ.Ι.Υ.Α. ανακαλείται, με εισήγηση
της Αρχής, προσωρινά μέχρι έξι (6) μήνες αν διαπιστωθεί
από την Αρχή ότι έπαψαν να υπάρχουν οι απαιτούμενες
για τη χορήγησή της προϋποθέσεις, οριστικά
δε αν αυτό επαναληφθεί και διαπιστωθεί κατά τον επόμενο
έλεγχο.
6. Οι Μ.Ι.Υ.Α. τηρούν αρχείο με τα στοιχεία και τα ιατρικά
δεδομένα των προσώπων που υποβάλλονται σε μεθόδους
Ι.Υ.Α. και συναφείς τεχνικές. Το περιεχόμενο του αρχείου
αυτού διαβιβάζεται στην Αρχή και ενσωματώνεται
στα αρχεία τα οποία αυτή τηρεί, σύμφωνα με το άρθρο 20
παράγραφος 2.

Άρθρο 17
Ιδρυση και λειτουργία Τραπεζών Κρυοσυντήρησης
1. Οι Τράπεζες Κρυοσυντήρησης συντηρούν και διαθέτουν
ανθρώπινους γαμέτες, ωοθηκικό και ορχικό ιστό, ζυγώτες
και γονιμοποιημένα ωάρια, τα οποία προορίζονται
να χρησιμοποιηθούν για ερευνητικούς ή θεραπευτικούς
σκοπούς στο πλαίσιο της Ι.Υ.Α..
2. Οι Τράπεζες Κρυοσυντήρησης μπορούν επίσης να
συντηρούν και να διαθέτουν βλαστικά κύτταρα, τα οποία
προορίζονται για ερευνητικούς ή θεραπευτικούς σκοπούς.
3. Οι Τράπεζες Κρυοσυντήρησης ιδρύονται με άδεια
του αρμόδιου φορέα, μετά από σύμφωνη γνώμη της Αρχής,
η οποία ελέγχει αν πληρούνται οι νόμιμες προϋποθέσεις.
Λειτουργούν σε νοσοκομεία, ιδιωτικές κλινικές ή άλλους
ιδιωτικούς φορείς είτε εντός των Μ.Ι.Υ.Α. είτε αυτοτελώς.
Αν η Τράπεζα λειτουργεί αυτοτελώς ως νομικό
πρόσωπο ή ως μονάδα νομικού προσώπου, η άδεια χορηγείται
στο νομικό πρόσωπο. Σε κάθε άλλη περίπτωση, χορηγείται
στον υπεύθυνο ιατρό ή επιστήμονα των βιοϊατρικών
επιστημών που ορίζονται στην παράγραφο 5.
4. Η άδεια λειτουργίας της Τράπεζας Κρυοσυντήρησης
ισχύει για τρία (3) έτη και ανανεώνεται κάθε φορά για ίσο
χρόνο, αν διαπιστωθεί από την Αρχή ότι τηρούνται οι όροι
λειτουργίας.
5. Προκειμένου να χορηγηθεί άδεια ίδρυσης και λειτουργίας,
η ελάχιστη στελέχωση της Τράπεζας Κρυοσυντήρησης
περιλαμβάνει:
α. έναν ιατρό ή επιστήμονα των βιοϊατρικών επιστημών
πτυχιούχο πανεπιστημιακής εκπαίδευσης, με αποδεδειγμένη
τουλάχιστον διετή πείρα στο γνωστικό αντικείμενο
της Ι.Υ.Α. σε αναγνωρισμένο κέντρο της Ελλάδας ή του
εξωτερικού, ως υπεύθυνο,
β. έναν επιστήμονα των βιοϊατρικών επιστημών ή τεχνολόγο
ιατρικών εργαστηρίων με αποδεδειγμένη πείρα στο
γνωστικό αντικείμενο της Ι.Υ.Α. σε αναγνωρισμένο κέντρο
της Ελλάδας ή του εξωτερικού.
Με Προεδρικό Διάταγμα, που εκδίδεται με πρόταση του
Υπουργού Υγείας και Κοινωνικής Αλληλεγγύης, ύστερα
από εισήγηση της Αρχής, καθορίζονται οι λοιποί όροι και
οι προϋποθέσεις που πρέπει να συντρέχουν για τη χορήγηση
άδειας ίδρυσης και λειτουργίας Τράπεζας Κρυοσυντήρησης,
η διαδικασία χορήγησης και ανάκλησής της,
καθώς και κάθε άλλη σχετική λεπτομέρεια.
6. Η άδεια λειτουργίας της Τράπεζας Κρυοσυντήρησης
ανακαλείται,μεεισήγησητηςΑρχής,προσωρινάμέχριέξι
(6) μήνες αν διαπιστωθεί από την Αρχή ότι έπαψαν να
υπάρχουν οι απαιτούμενες για τη χορήγησή της προϋποθέσεις,
οριστικά δε αν αυτό επαναληφθεί και διαπιστωθεί
κατά τον επόμενο έλεγχο.
7. Οι Τράπεζες Κρυοσυντήρησης τηρούν αρχείο του
υλικού το οποίο φυλάσσεται και διατίθεται από αυτές. Τα
στοιχεία του αρχείου αυτού διαβιβάζονται στην Αρχή και
ενσωματώνονται στα αρχεία τα οποία αυτή τηρεί, σύμφωνα
με το άρθρο 20 παράγραφος 2.

Άρθρο 18
Κοινοποίηση εξαιρετικών συμβάντων
Οι Μ.Ι.Υ.Α. και οι Τράπεζες Κρυοσυντήρησης υποχρεούνται
να ενημερώνουν χωρίς καθυστέρηση την Αρχή για
οποιοδήποτε εξαιρετικό συμβάν, το οποίο προκύπτει κατά
τη λειτουργία τους ή κατά την εφαρμογή των μεθόδων
Ι.Υ.Α. είτε κατά τη διακίνηση ανθρώπινου γεννητικού υλικού,
γονιμοποιημένων ωαρίων και των βιολογικών συστατικών
ή παραγώγων τους.

  ΚΕΦΑΛΑΙΟ Ε´
ΕΘΝΙΚΗ ΑΡΧΗ ΙΑΤΡΙΚΩΣ ΥΠΟΒΟΗΘΟΥΜΕΝΗΣ
ΑΝΑΠΑΡΑΓΩΓΗΣ

Άρθρο 19
Σύσταση  Αποστολή  Νομική φύση
1. Συνιστάται Εθνική Αρχή Ιατρικώς Υποβοηθούμενης
Αναπαραγωγής (Αρχή Ι.Υ.Α.), με αποστολή την εποπτεία
της εφαρμογής του Ν. 3089/2002 και του παρόντος νόμου,
καθώς και την ενάσκηση των αρμοδιοτήτων που της
ανατίθενται κάθε φορά.
2. Η Αρχή αποτελεί ανεξάρτητη διοικητική αρχή, με δικό
της προϋπολογισμό και δική της γραμματεία και δεν
υπόκειται σε οποιονδήποτε διοικητικό έλεγχο. Κατά την
ενάσκηση των καθηκόντων τους, τα μέλη της Αρχής απολαύουν
προσωπικής και λειτουργικής ανεξαρτησίας. Η
Αρχή υπάγεται στον Υπουργό Υγείας και Κοινωνικής Αλληλεγγύης
και έχει έδρα την Αθήνα.
3. Οι πιστώσεις για τη λειτουργία της Αρχής εγγράφονται
σε ειδικό φορέα στον προϋπολογισμό του Υπουργείου
Υγείας και Κοινωνικής Αλληλεγγύης. Τον προϋπολογισμό
της Αρχής εισηγείται ο Πρόεδρός της, ο οποίος είναι
και διατάκτης των δαπανών της, στον Υπουργό Οικονομίας
και Οικονομικών. Ποσοστό των κάθε είδους εσόδων
του Δημοσίου από την εφαρμογή του παρόντος νόμου,
συμπεριλαμβανομένων των παραβόλων και προστίμων
που επιβάλλει η Αρχή, διατίθεται για τις ανάγκες της Αρχής.
Το ποσοστό αυτό καθορίζεται κάθε φορά με κοινή
απόφαση των Υπουργών Οικονομίας και Οικονομικών και
Υγείας και Κοινωνικής Αλληλεγγύης.

Άρθρο 20
Αρμοδιότητες της Αρχής
1. Η Αρχή έχει τις εξής αρμοδιότητες:
α. Ελέγχει αν πληρούνται οι προβλεπόμενες από τον
παρόντα νόμο προϋποθέσεις για τη σύσταση και λειτουργία
των Μ.Ι.Υ.Α. και των Τραπεζών Κρυοσυντήρησης, για
να τους χορηγηθεί άδεια λειτουργίας ή να ανανεωθεί η
υπάρχουσα. Επιπλέον, διενεργεί εκτάκτους ελέγχους αυτεπαγγέλτως
ή κατόπιν καταγγελίας.
β. Εκδίδει τις προβλεπόμενες από τις διατάξεις του παρόντος
νόμου άδειες, υπό τις προϋποθέσεις που η ίδια
ορίζει.
γ. Καταρτίζει τον ειδικό κώδικα δεοντολογίας για τα θέματα
που σχετίζονται με την Ι.Υ.Α. και ελέγχει την τήρησή
του.
δ. Εγκρίνει τα πρωτόκολλα για τη διενέργεια έρευνας
σε γαμέτες και γονιμοποιημένα ωάρια είτε αυτά χρησιμοποιηθούν
για την επίτευξη εγκυμοσύνης είτε όχι, σύμφωνα
με τα άρθρα 11 και 12.
ε. Συλλέγει και αρχειοθετεί τα κλινικά και ερευνητικά
αποτελέσματα της δραστηριότητας των Μ.Ι.Υ.Α. και των
Τραπεζών Κρυοσυντήρησης.
στ. Ενημερώνει και διαφωτίζει το κοινό σχετικά με τα θέματα
της Ι.Υ.Α. μέσω της περιοδικής δημοσίευσης των
αποτελεσμάτων της δραστηριότητας των Μ.Ι.Υ.Α. σε
εθνικό επίπεδο και με κάθε άλλο πρόσφορο μέσο. Επίσης
παρακολουθεί και καταγράφει τις επιστημονικές και τις
κοινωνικές εξελίξεις στον τομέα της Ι.Υ.Α..
ζ. Αναθέτει σε μέλος ή μέλη της τη διενέργεια διοικητικών
εξετάσεων και επιβάλλει τις κατά το άρθρο 27 διοικητικές
κυρώσεις.
η. Καταγγέλλει τις παραβάσεις των διατάξεων του παρόντος
νόμου στις αρμόδιες δικαστικές αρχές.
θ. Συντάσσει κάθε χρόνο έκθεση για την εκτέλεση της
αποστολής της κατά το προηγούμενο ημερολογιακό
έτος. Η έκθεση υποβάλλεται από τον Πρόεδρο της Αρχής
στον Πρόεδρο της Βουλής και στον Υπουργό Υγείας και
Κοινωνικής Αλληλεγγύης, κοινοποιείται στην Εθνική Επιτροπή
Βιοηθικής, δημοσιεύεται στην Εφημερίδα της Κυβερνήσεως
και εν γένει δημοσιοποιείται με ευθύνη της
Αρχής.
ι. Εξετάζει αναφορές ή καταγγελίες σχετικά με την
εφαρμογή του νόμου και την προστασία των δικαιωμάτων
των αιτούντων, όταν αυτά θίγονται από τον τρόπο εφαρμογής
των μεθόδων Ι.Υ.Α., καθώς και σχετικά με εξαιρετικά
συμβάντα, και ενημερώνει τους ενδιαφερόμενους για
τις σχετικές ενέργειές της.
ια. Γνωμοδοτεί και υποβάλλει προτάσεις προς τον
Υπουργό Υγείας και Κοινωνικής Αλληλεγγύης για απαιτούμενες
νέες ρυθμίσεις ή τροποποιήσεις του υπάρχοντος
νομοθετικού πλαισίου.
ιβ. Συνεργάζεται με αντίστοιχες Αρχές άλλων Κρατών,
καθώς και με Ευρωπαϊκούς και Διεθνείς Οργανισμούς και
φορείς σε ζητήματα σχετικά με την άσκηση των αρμοδιοτήτων
της.
ιγ. Εκδίδει κανονιστικές πράξεις για τη ρύθμιση ειδικών
τεχνικών και λεπτομερειακών θεμάτων, στα οποία αναφέρεται
ο παρών νόμος. Οι κανονιστικές πράξεις της Αρχής
δημοσιεύονται στην Εφημερίδα της Κυβερνήσεως. Οι
λοιπές αποφάσεις ισχύουν από την έκδοση ή την κοινοποίησή
τους.
ιδ. Αποφασίζει για την τύχη των γαμετών, του γεννητικού
υλικού και των γονιμοποιημένων ωαρίων που βρίσκονται
ή φυλάσσονται σε νωπή ή κρυοσυντηρημένη κατάσταση
σε μια Μ.Ι.Υ.Α. ή Τράπεζα Κρυοσυντήρησης, η λειτουργία
της οποίας έχει ανασταλεί ή διακοπεί για
οποιονδήποτε λόγο.
ιε. Ασχολείται και με κάθε άλλο, μη ρητώς αναφερόμενο
στον παρόντα νόμο θέμα, το οποίο κατά την κρίση της
εντάσσεται στο πεδίο της Ι.Υ.Α..
2. Η Αρχή τηρεί τα ακόλουθα εθνικά μητρώα και αρχεία:
α. Μητρώο αδειών λειτουργίας Μ.Ι.Υ.Α. και Τραπεζών
Κρυοσυντήρησης.
β. Αρχείο των αποτελεσμάτων της εφαρμογής των μεθόδων
Ι.Υ.Α..
γ. Αρχείο απόρρητων ιατρικών στοιχείων των δοτών
γεννητικού υλικού και γονιμοποιημένων ωαρίων, σύμφωνα
με την παράγραφο 6 του άρθρου 8. Τα στοιχεία των δοτών
καταχωρίζονται σε κωδικοποιημένη μορφή.
δ. Άκρως απόρρητα αρχεία που περιέχουν τα στοιχεία
ταυτότητας δοτών γεννητικού υλικού και γονιμοποιημένων
ωαρίων, καθώς και τον αντίστοιχο κωδικό.
3. Τα παραπάνω μητρώα και αρχεία περιέχουν ευαίσθητα
προσωπικά δεδομένα, κατά την έννοια του Ν.
2472/1997. Η πρόσβαση στα υπό στοιχεία α´ και β´ μητρώα
και αρχεία της προηγούμενης παραγράφου επι-τρέπεται
με άδεια της Αρχής, τηρουμένων των προϋποθέσεων του
Ν. 2472/1997. Η πρόσβαση στο υπό στοιχείο γ´ αρχείο της
προηγούμενης παραγράφου επιτρέπεται, με άδεια της
Αρχής, μόνο στο τέκνο, για λόγους σχετικούς με την υγεία
του.

Άρθρο 21
Συγκρότηση της Αρχής
1. Η Αρχή συγκροτείται από τον Πρόεδρο και οκτώ μέλη.
Ως Πρόεδρος ορίζεται Καθηγητής ή Αναπληρωτής
Καθηγητής Α.Ε.Ι., εν ενεργεία ή μη είτε σε γνωστικό αντικείμενο
του δικαίου είτε στο γνωστικό αντικείμενο της
μαιευτικής-γυναικολογίας, με πείρα στην Ι.Υ.Α..
2. Ο Πρόεδρος της Αρχής διορίζεται με Προεδρικό Διάταγμα,
που εκδίδεται με πρόταση του Υπουργικού Συμβουλίου,
ύστερα από εισήγηση του Υπουργού Υγείας και
Κοινωνικής Αλληλεγγύης και γνώμη της Επιτροπής Θεσμών
και Διαφάνειας της Βουλής. Με την ίδια διαδικασία
επιλέγεται και διορίζεται ο αναπληρωτής του Προέδρου.
Τα μέλη της Αρχής, καθώς και οι αναπληρωτές τους,
διορίζονται με απόφαση του Υπουργού Υγείας και Κοινωνικής
Αλληλεγγύης.
3. Η θητεία του Προέδρου, των μελών της Αρχής και των
αναπληρωτών τους είναι τετραετής και μπορεί να ανανεωθεί
μία μόνο φορά. Κανείς δεν μπορεί να υπηρετήσει περισσότερα
από οκτώ συνεχόμενα έτη στην ίδια θέση.
4. Η σύνθεση των μελών της Αρχής ανανεώνεται κατά το
ήμισυ ανά τετραετία. Στο τέλος της πρώτης θητείας, τέσσερα
μέλη της Αρχής, τα οποία κληρώνονται από τον
Πρόεδρο, παρουσία όλων των μελών της, αμέσως μετά τη
λήψη της απόφασης επιλογής τους, διορίζονται για επιπλέον
θητεία δύο ετών. Ο Πρόεδρος της Αρχής και ο αναπληρωτής
του διορίζονται πάντοτε για πλήρη θητεία.
5. Σε περίπτωση θανάτου, παραίτησης ή έκπτωσης μέλους
της Αρχής διορίζεται νέο μέλος για το υπόλοιπο της
θητείας. Η θητεία των μελών της Αρχής παρατείνεται αυτοδικαίως
μέχρι το διορισμό νέων.
6. Ο Πρόεδρος και τα μέλη της Αρχής διορίζονται με
ισάριθμους αναπληρωτές, οι οποίοι πρέπει να διαθέτουν
τις ίδιες ιδιότητες και προσόντα. Εφόσον Πρόεδρος της
Αρχής οριστεί Καθηγητής ή Αναπληρωτής Καθηγητής
Α.Ε.Ι., εν ενεργεία ή μη, σε γνωστικό αντικείμενο του δικαίου,
ο αναπληρωτής του πρέπει να είναι υποχρεωτικά
Καθηγητής ή Αναπληρωτής Καθηγητής Α.Ε.Ι. στο γνωστικό
αντικείμενο της μαιευτικής - γυναικολογίας και αντίστροφα.
7. Ως μέλη της Αρχής ορίζονται:
α. ένας Καθηγητής Α.Ε.Ι., τουλάχιστον της βαθμίδας
του μόνιμου Επίκουρου, σε γνωστικό αντικείμενο του δικαίου,
β. ένας Καθηγητής ιατρικού τμήματος Α.Ε.Ι., τουλάχιστον
της βαθμίδας του μόνιμου Επίκουρου, στο γνωστικό
αντικείμενο της μαιευτικής - γυναικολογίας, με πείρα
στην Ι.Υ.Α.,
γ. ένας Καθηγητής Α.Ε.Ι., τουλάχιστον της βαθμίδας
του μόνιμου Επίκουρου, στο γνωστικό αντικείμενο της
βιολογίας ή βιοχημείας ή εμβρυολογίας ή γενετικής, με
πείρα στην Ι.Υ.Α.,
δ. ένα πρόσωπο με κύρος και εμπειρία στον τομέα της
βιοηθικής και της προστασίας των ανθρωπίνων δικαιωμάτων,
ε. ένας μαιευτήρας - γυναικολόγος του Εθνικού Συστήματος
Υγείας ή του ιδιωτικού τομέα, με πείρα στην Ι.Υ.Α.,
στ. ένας επιστήμονας στο γνωστικό αντικείμενο της βιολογίας
ή βιοχημείας ή εμβρυολογίας ή γενετικής του
Εθνικού Συστήματος Υγείας ή του ιδιωτικού τομέα, με πείρα
στην Ι.Υ.Α.,
ζ. ένας ψυχολόγος με πείρα στη συμβουλευτική των
υπογόνιμων ατόμων,
η. ένα πρόσωπο που έχει υποβληθεί σε μεθόδους Ι.Υ.Α..
8. Στον Πρόεδρο, στα μέλη της Αρχής και στους αναπληρωτές
τους που ανήκουν στο Διδακτικό Επιστημονικό
Προσωπικό Α.Ε.Ι. επιτρέπεται η άσκηση των καθηκόντων
τους στο οικείο Α.Ε.Ι., με καθεστώς πλήρους απασχόλησης.

Άρθρο 22
Λειτουργία της Αρχής
1. Η Αρχή καταρτίζει τον κανονισμό λειτουργίας της, με
τον οποίο ρυθμίζονται ιδίως η κατανομή αρμοδιοτήτων
μεταξύ των μελών της, η σύσταση ειδικών τμημάτων και
επιτροπών, η διαδικασία ακρόασης των ενδιαφερομένων,
θέματα πειθαρχικής διαδικασίας και ο τρόπος διεξαγωγής
των ελέγχων που προβλέπονται στην περίπτωση α´
της παραγράφου 1 του άρθρου 20.
2. Η Αρχή συνεδριάζει ύστερα από πρόσκληση του Προέδρου.
Ο Πρόεδρος υποχρεούται να συγκαλέσει την Αρχή
ύστερα από αίτηση τεσσάρων τουλάχιστον μελών της.
Η Αρχή συνεδριάζει νόμιμα όταν στη σύνθεσή της μετέχουν
τουλάχιστον πέντε μέλη (απαρτία) συμπεριλαμβανομένου
του Προέδρου ή του αναπληρωτή του. Οι αποφάσεις
της Αρχής λαμβάνονται με την πλειοψηφία των
παρόντων. Σε περίπτωση ισοψηφίας υπερισχύει η ψήφος
του Προέδρου. Κατά τα λοιπά ισχύουν οι διατάξεις των
άρθρων 14 και 15 του Ν. 2690/1999.
3. Η Αρχή συνεδριάζει και σε τμήματα, συντιθέμενα από
τρία τουλάχιστον μέλη προεδρευόμενα από τον Πρόεδρο
ή τον αναπληρωτή του. Στις αρμοδιότητες των τμημάτων
αυτών περιλαμβάνονται ιδίως:
α. οι έλεγχοι και αδειοδοτήσεις,
β. η τήρηση των μητρώων και αρχείων,
γ. η επιστημονική τεκμηρίωση και η έρευνα,
δ. η βιοηθική και η δεοντολογία,
ε. η επικοινωνία και η ενημέρωση του κοινού.
Ο κανονισμός λειτουργίας της ρυθμίζει περαιτέρω τη
σύνθεση, τους όρους λειτουργίας των τμημάτων και την
κατανομή των αρμοδιοτήτων μεταξύ ολομέλειας και τμημάτων.
Αποφάσεις των τμημάτων μπορούν να τροποποιούνται
ή να ανακαλούνται από την ολομέλεια.
4. Ο Πρόεδρος εκπροσωπεί την Αρχή δικαστικώς και
εξωδίκως. Ο Πρόεδρος μπορεί να αναθέτει την εκπροσώπηση
της Αρχής σε μέλος της ή σε υπάλληλό της.
5. Στον Πρόεδρο της Αρχής ανήκει η ευθύνη της λειτουργίας
της. Ο Πρόεδρος είναι διοικητικός προϊστάμενος
του προσωπικού της Γραμματείας, ασκεί την επ´ αυτού
πειθαρχική εξουσία και μπορεί να επιβάλει πειθαρχική
ποινή επίπληξης ή και προστίμου ίσου προς το ήμισυ
των μηνιαίων αποδοχών του εγκαλουμένου. Ο Πρόεδρος
μπορεί να εξουσιοδοτεί μέλος της Αρχής ή ανώτερο
υπάλληλό της να υπογράφει με εντολή Προέδρου έγγραφα,
εντάλματα ή άλλες πράξεις.
6. Ένδικα βοηθήματα κατά των αποφάσεων της Αρχής
μπορεί να ασκεί και το Δημόσιο δια του κατά περίπτωση
αρμόδιου Υπουργού.
7. Κάθε δημόσια αρχή υποχρεούται να παρέχει τη συνδρομή
της στην Αρχή.

Άρθρο 23
Κωλύματα - ασυμβίβαστα μελών της Αρχής
1. Δεν μπορεί να διοριστεί Πρόεδρος, αναπληρωτής
του Προέδρου ή μέλος της Αρχής:
α. Υπουργός, υφυπουργός, γενικός γραμματέας
υπουργείου ή αυτοτελούς γενικής γραμματείας και βουλευτής.
β. Διοικητής, διευθυντής, διαχειριστής ή ασκών διευθυντικά
καθήκοντα εν γένει είτε σε επιχείρηση που παρέχει υπηρεσίες
Ι.Υ.Α. είτε σε επιχείρηση που παράγει, μεταποιεί, διαθέτειήεμπορεύεταιφαρμακευτικάπροϊόντα,καθώςκαιυλικά
και θεραπευτικά μέσα χρησιμοποιούμενα στην Ι.Υ.Α..
2. Για τη διαπίστωση των ως άνω κωλυμάτων και ασυμβιβάστων,
οι υποψήφιοι για τις θέσεις Προέδρου και μέλους
της Αρχής υποβάλλουν υπεύθυνη δήλωση, στην
οποία αναφέρουν τις θέσεις τις οποίες κατέχουν στον δημόσιο
και ιδιωτικό τομέα.
3. Εκπίπτει από την ιδιότητα του μέλους της Αρχής όποιος,
μετά το διορισμό του:
α. αποκτά μία από τις ιδιότητες που συνιστούν κώλυμα
διορισμού, σύμφωνα με τις δύο προηγούμενες παραγράφους
ή
β. προβαίνει σε πράξεις ή αναλαμβάνει οποιαδήποτε
εργασία ή έργο ή αποκτά άλλη ιδιότητα που δεν συμβιβάζονται
με τα καθήκοντά του ως μέλους της Αρχής.
4. Στη διαπίστωση των ασυμβιβάστων της προηγούμενης
παραγράφου προβαίνει η Αρχή, χωρίς συμμετοχή
του μέλους της, στο πρόσωπο του οποίου ενδέχεται να
συντρέχει το ασυμβίβαστο. Η Αρχή αποφασίζει ύστερα
από ακρόαση του εν λόγω μέλους. Τη διαδικασία κινεί είτε
ο Πρόεδρος της Αρχής είτε ο Υπουργός Υγείας και Κοινωνικής
Αλληλεγγύης.

Άρθρο 24
Υποχρεώσεις και δικαιώματα μελών της Αρχής
1. Κατά την άσκηση των καθηκόντων τους τα μέλη της
Αρχής υπακούουν στη συνείδησή τους και το νόμο. Υπόκεινται
στο καθήκον εχεμύθειας. Ως μάρτυρες ή πραγματογνώμονες
μπορούν να καταθέτουν στοιχεία που αφορούν
αποκλειστικά και μόνο στην τήρηση των διατάξεων
του παρόντος νόμου από όλα τα εμπλεκόμενα μέρη. Το
καθήκον εχεμύθειας υφίσταται και μετά την με οποιονδήποτε
τρόπο αποχώρηση των μελών της Αρχής.
2. Με απόφαση των Υπουργών Οικονομίας και Οικονομικών
και Υγείας και Κοινωνικής Αλληλεγγύης καθορίζονται
οι μηνιαίες αποδοχές του Προέδρου και των μελών
της Αρχής, καθώς και η αποζημίωσή τους για κάθε συνεδρίαση
στην οποία συμμετέχουν. Στους αναπληρωτές καταβάλλεται
το τριάντα τοις εκατό (30%) των αποδοχών
του Προέδρου και των τακτικών μελών αντίστοιχα, εφόσον
κατά βεβαίωση του Προέδρου προσέφεραν κατά τη
διάρκεια του μηνός υπηρεσία, πλην της τυχόν συμμετοχής
τους σε συνεδριάσεις της Αρχής, καθώς και αποζημίωση
για κάθε συνεδρίαση στην οποία μετέχουν. Οι διατάξεις
για τις δαπάνες κινήσεως των μετακινούμενων
προσώπων με εντολή του Δημοσίου για εκτέλεση υπηρεσίας,
που ισχύουν κάθε φορά, έχουν εφαρμογή και για τη
μετακίνηση των μελών και των υπαλλήλων της Γραμματείας
της Αρχής. Ο Πρόεδρος εκδίδει τις σχετικές εντολές
μετακίνησης.
3. Τα μέλη της Αρχής υπέχουν πειθαρχική ευθύνη για
κάθε παράβαση των υποχρεώσεών τους που απορρέουν
από τον παρόντα νόμο. Την πειθαρχική αγωγή ασκεί ενώπιον
του πειθαρχικού συμβουλίου ο Υπουργός Υγείας και
Κοινωνικής Αλληλεγγύης για τον Πρόεδρο και τα μέλη
της Αρχής και ο Πρόεδρος της Αρχής για τα μέλη της. Το
πειθαρχικό συμβούλιο αποτελείται από έναν Αντιπρόεδρο
του Συμβουλίου της Επικρατείας, ως πρόεδρο, έναν
Αρεοπαγίτη, έναν Σύμβουλο του Ελεγκτικού Συνεδρίου
και δύο Καθηγητές A.E.I., έναν σε γνωστικό αντικείμενο
του δικαίου και έναν Καθηγητή της ιατρικής σε γνωστικό
αντικείμενο της Ι.Υ.Α..
Χρέη γραμματέα του συμβουλίου εκτελεί υπάλληλος
της Αρχής. Ο Πρόεδρος, τα μέλη και ο γραμματέας του
συμβουλίου ορίζονται με ισάριθμους αναπληρωτές. Για
τα μέλη του συμβουλίου που είναι δικαστικοί λειτουργοί
απαιτείται απόφαση του οικείου ανώτατου δικαστικού
συμβουλίου. Το συμβούλιο συγκροτείται με απόφαση του
Υπουργού Υγείας και Κοινωνικής Αλληλεγγύης με τριετή
θητεία. Το Συμβούλιο συνεδριάζει με την παρουσία τεσσάρων
τουλάχιστον μελών, μεταξύ των οποίων οπωσδήποτε
ο Πρόεδρος ή ο αναπληρωτής του και αποφασίζει με
απόλυτη πλειοψηφία των παρόντων. Σε περίπτωση ισοψηφίας
υπερισχύει η ψήφος του Προέδρου. Αν υπάρχουν
περισσότερες από δύο γνώμες, οι ακολουθούντες την
ασθενέστερη οφείλουν να προσχωρήσουν σε μία από τις
επικρατέστερες. Το πειθαρχικό συμβούλιο αποφασίζει σε
πρώτο και τελευταίο βαθμό την απαλλαγή ή την παύση
του εγκαλουμένου. Η αμοιβή του Προέδρου, των μελών
και του γραμματέα του συμβουλίου καθορίζεται κατά συνεδρίαση
με κοινή απόφαση των Υπουργών Οικονομίας
και Οικονομικών και Υγείας και Κοινωνικής Αλληλεγγύης,
κατά παρέκκλιση κάθε άλλης διατάξεως.
4. Μέλος της Αρχής ή υπάλληλος της Γραμματείας της,
ο οποίος, κατά παράβαση του παρόντος νόμου, γνωστοποιεί
με οποιονδήποτε τρόπο απόρρητα ή προσωπικού
χαρακτήρα δεδομένα, προσιτά σε αυτόν λόγω της υπηρεσίας
του, ή αφήνει άλλον να λάβει γνώση αυτών, τιμωρείται
με φυλάκιση τουλάχιστον δύο (2) ετών και χρηματική
ποινή από 6.000,00 ευρώ έως 30.000,00 ευρώ. Αν
όμως τέλεσε την πράξη με σκοπό να προσπορίσει στον
εαυτό του ή σε άλλον αθέμιτο όφελος ή να βλάψει άλλον,
επιβάλλεται κάθειρξη.
Αν η πράξη του πρώτου εδαφίου τελέστηκε από αμέλεια,
επιβάλλεται φυλάκιση τουλάχιστον τριών (3) μηνών
και χρηματική ποινή.

Άρθρο 25
Γραμματεία της Αρχής
1. Η Αρχή εξυπηρετείται από Γραμματεία, η οποία λειτουργεί
σε επίπεδο Διευθύνσεως και συγκροτείται από τα
εξής ιδίως τμήματα:
α. διοίκησης,
β. οικονομικής διαχείρισης,
γ. γραμματειακής υποστήριξης,
δ. μηχανογραφικών εφαρμογών,
ε. επικοινωνίας και διεθνών σχέσεων.
2. Η οργάνωση της Γραμματείας, η διαίρεσή της σε τμήματα
και γραφεία και οι επί μέρους αρμοδιότητες τούτων,
ο αριθμός των θέσεων του προσωπικού κατά κλάδους και
ειδικότητες, ο ελάχιστος αριθμός υπαλλήλων κατά τμήμα,
καθώς και κάθε άλλη αναγκαία λεπτομέρεια καθορίζονται
με Προεδρικό Διάταγμα που εκδίδεται μετά από
πρόταση των Υπουργών Εσωτερικών, Δημόσιας Διοίκησης
και Αποκέντρωσης, Οικονομίας και Οικονομικών και
Υγείας και Κοινωνικής Αλληλεγγύης, ύστερα από εισήγηση
της Αρχής, η οποία διατυπώνεται μέσα σε δύο μήνες
από τη συγκρότησή της.
Με όμοιο Προεδρικό Διάταγμα μπορούν να ιδρύονται
νέα τμήματα, να καταργούνται ή να συγχωνεύονται τα
υπάρχοντακαιναανακατανέμονταιήναμεταβάλλονταιοι
αρμοδιότητές τους. Με το ίδιο Προεδρικό Διάταγμα καθορίζονται
οι προϋποθέσεις κατανομής και ένταξης του
υπηρετούντος προσωπικού στα τυχόν νέα τμήματα που
θα συσταθούν.
Τα θέματα εσωτερικής οργάνωσης και λειτουργίας της
Γραμματείας της Αρχής ρυθμίζονται από εσωτερικό κανονισμό,
που εκδίδεται από την Αρχή και δημοσιεύεται
στην Εφημερίδα της Κυβερνήσεως.
3. Η πλήρωση όλων των θέσεων της Γραμματείας, καθώς
και η υπηρεσιακή κατάσταση του προσωπικού της,
γίνονται σύμφωνα με τα οριζόμενα στο άρθρο 4 παράγραφος
1, 2, 3, 5 και 6 του Ν. 3051/2002. Για το σκοπό αυτόν
συνιστώνται υπηρεσιακό συμβούλιο και δευτεροβάθμιοπειθαρχικόσυμβούλιο,όπωςορίζεταιστοάρθρο4παράγραφος
3 του ίδιου νόμου.
Κατά την πρώτη εφαρμογή του παρόντος, η πλήρωση
των θέσεων προϊσταμένων υπηρεσιακών μονάδων της
Γραμματείας μπορεί να γίνει και με απόσπαση ή με μετάταξη
υπαλλήλων βαθμού Α´ ή αντίστοιχου του Δημοσίου ή
Ν.Π.Δ.Δ., με τη συναίνεση των αποσπώμενων ή μετατασσόμενων
υπαλλήλων.
Διορισμός σύμφωνα με την παράγραφο 2 του παρόντος
άρθρου γίνεται μόνο στις θέσεις που δεν θα πληρωθούν
με απόσπαση ή με μετάταξη, μετά από δημόσια προκήρυξη.
Για την απόσπαση ή τη μετάταξη απαιτείται γνώμη
του οικείου υπηρεσιακού συμβουλίου της υπηρεσίας από
την οποία αποσπάται ή μετατάσσεται ο υπάλληλος. Τον
προϊστάμενο της Γραμματείας επιλέγει η Αρχή κατά παρέκκλιση
από κάθε άλλη διάταξη. Οι αποσπασμένοι εξακολουθούν
να αμείβονται από την οργανική τους θέση.
Ο χρόνος της προηγούμενης υπηρεσίας των αποσπωμένων
ή μετατασσομένων από Ν.Π.Δ.Δ. ή Ν.Π.Ι.Δ., λογίζεται
ως χρόνος πραγματικής δημόσιας υπηρεσίας για
κάθε συνέπεια.

  ΚΕΦΑΛΑΙΟ ΣΤ´
ΚΥΡΩΣΕΙΣ

Άρθρο 26
Ποινικές κυρώσεις
1. Όποιος κατά παράβαση των άρθρων 1455 Α.Κ. και 2 παράγραφος
3 του παρόντος προβαίνει σε αναπαραγωγική
κλωνοποίηση, σε επιλογή φύλου για μη ιατρικούς λόγους,
σε δημιουργία χιμαιρών και υβριδίων, σε τροποποίηση του
γονιδιώματος ανθρώπινων γαμετών και γονιμοποιημένων
ωαρίων, σε μεταφορά ανθρώπινου γονιμοποιημένου ωαρίου
σε ζώο ή σε ανάπτυξη ανθρώπινων γονιμοποιημένων ωαρίων
εκτός του ανθρώπινου σώματος μετά την πάροδο δεκατεσσάρων
(14) ημερών από τη γονιμοποίηση, τιμωρείται
με ποινή κάθειρξης μέχρι δεκαπέντε (15) ετών.
2. Όποιος κατά παράβαση του άρθρου 8 πωλεί ή αγοράζει
ή προσφέρει προς πώληση ή αγορά γεννητικό υλικό
ή γονιμοποιημένα ωάρια ή προϊόντα προερχόμενα από
γονιμοποιημένα ωάρια, καθώς και όποιος μεσολαβεί στην
πώληση ή αγορά των ανωτέρω, τιμωρείται με ποινή κάθειρξης
μέχρι δέκα (10) ετών. Με την ίδια ποινή τιμωρείται
όποιος ηθελημένα αποκρύπτει ή παραποιεί στοιχεία
του ιατρικού φακέλου, με σκοπό την πώληση γεννητικού
υλικού ή γονιμοποιημένων ωαρίων.
3. Όποιος χρησιμοποιεί γεννητικό υλικό ή γονιμοποιημένα
ωάρια ή προϊόντα προερχόμενα από γονιμοποιημένα
ωάρια, για σκοπούς άλλους από εκείνους που προβλέπονται
στο Ν. 3089/2002 και στον παρόντα νόμο, τιμωρείται
με ποινή φυλάκισης τουλάχιστον δύο (2) ετών.
4. Όποιος δημιουργεί γονιμοποιημένα ωάρια για ερευνητικούς
σκοπούς ή διενεργεί έρευνα κατά παράβαση
των άρθρων 11 και 12, τιμωρείται με ποινή κάθειρξης μέχρι
δέκα (10) ετών. Με την ίδια ποινή τιμωρείται όποιος
χρησιμοποιεί για την επίτευξη εγκυμοσύνης γαμέτες και
γονιμοποιημένα ωάρια που έχουν υποβληθεί σε έρευνα,
κατάπαράβασητουάρθρου11παράγραφος4,καθώςκαι
όποιος χρησιμοποιεί για τον ίδιο σκοπό γαμέτες και γονιμοποιημένα
ωάρια που έχουν υποβληθεί σε έρευνα, κατά
την οποία όμως δεν τηρήθηκαν οι όροι του άρθρου 12.
5. Όποιος προβαίνει σε εφαρμογή μεθόδων Ι.Υ.Α. χωρίς
την έγγραφη συναίνεση των προσώπων, όταν αυτή απαιτείται
σύμφωνα με τις διατάξεις του Ν. 3089/2002 και του
παρόντος νόμου, τιμωρείται με ποινή φυλάκισης μέχρι
ενόςέτους.Σεπερίπτωσηπουχρησιμοποιούνταιγαμέτες
ή γονιμοποιημένα ωάρια τρίτων προσώπων χωρίς την έγγραφη
συναίνεση των συζύγων ή συντρόφων, επιβάλλεται
ποινή φυλάκισης τουλάχιστον ενός έτους.
6. Όποιος προβαίνει σε εφαρμογή μεθόδων Ι.Υ.Α. κατά
παράβαση των ορίων ηλικίας που προβλέπονται στα άρθρα
1455 παράγραφος 1 εδ. β´ Α.Κ. και των άρθρων 4 παράγραφος
1 και 8 παράγραφος 7 του παρόντος, τιμωρείται
με ποινή φυλάκισης μέχρις ενός έτους.
7. Όποιος προβαίνει σε εφαρμογή μεθόδων Ι.Υ.Α. χωρίς
τον απαιτούμενο έλεγχο ή την άδεια της Αρχής, που προβλέπονται
στο άρθρο 4 παράγραφοι 2, 3 τιμωρείται με
ποινή φυλάκισης μέχρι ενός έτους.
8. Όποιος μετέχει στη διαδικασία απόκτησης τέκνου μέσω
παρένθετης μητρότητας, χωρίς να τηρηθούν οι όροι
των άρθρων 1458 Α.Κ., 8 του Ν. 3089/2002 και 13 του παρόντος,
τιμωρείται με ποινή φυλάκισης τουλάχιστον δύο
(2) ετών και με χρηματική ποινή τουλάχιστον 1.500,00 ευρώ.
Με την ίδια ποινή τιμωρείται όποιος δημόσια ή με την
κυκλοφορία εγγράφων, εικόνων ή παραστάσεων αναγγέλλει,
προβάλλει ή διαφημίζει, έστω και συγκαλυμμένα,
την απόκτηση τέκνου μέσω τρίτης γυναίκας ή παρέχει
κατ´ επάγγελμα μεσιτικές υπηρεσίες με οποιοδήποτε
αντάλλαγμα ή προσφέρει με τον ίδιο τρόπο υπηρεσίες δικές
του ή άλλου για την επίτευξη του σκοπού αυτού.
9. Σε περίπτωση διάθεσης γαμετών και γονιμοποιημένων
ωαρίων, όποιος προβαίνει σε χρήση αυτών στο πλαίσιο
Ι.Υ.Α. χωρίς τον αναγκαίο κλινικό και εργαστηριακό
έλεγχο ή χρησιμοποιεί νωπό σπέρμα τρίτου δότη, κατά
παράβαση του άρθρου 8 παράγραφος 9, τιμωρείται με
ποινή φυλάκισης τουλάχιστον δύο (2) ετών.
10. Όποιος χρησιμοποιεί γαμέτες από περισσότερους
του ενός δότες κατά τη διάρκεια του ίδιου κύκλου θεραπείας
ή προκαλεί τη γέννηση περισσότερων από δέκα τέκνων
με γαμέτες του ίδιου δότη, κατά παράβαση του άρθρου
9, τιμωρείται με ποινή φυλάκισης τουλάχιστον τριών
(3) μηνών.
11. Όποιος αποκαλύπτει καθ´ οιονδήποτε τρόπο την
ταυτότητα των δοτών και ληπτών γεννητικού υλικού και
γονιμοποιημένων ωαρίων, κατά παράβαση των άρθρων
1460 Α.Κ. και των άρθρων 8 παράγραφος 6 και 20 παράγραφος
2 περίπτωση γ´ και δ´ του παρόντος, τιμωρείται με
ποινή φυλάκισης τουλάχιστον δύο (2) ετών, εκτός αν προβλέπεται
βαρύτερη ποινή από άλλο νόμο.
12. Όποιος χρησιμοποιεί γεννητικό υλικό ή γονιμοποιημένα
ωάρια μετά το θάνατο εκείνου από τον οποίο προέρχονται,
κατά παράβαση των όρων του άρθρου 1457
Α.Κ., ή αποσπά γαμέτες από κλινικώς νεκρά άτομα κατά
παράβαση του άρθρου 9 παράγραφος 4 του παρόντος,
τιμωρείται με ποινή φυλάκισης τουλάχιστον τριών (3) μηνών.
13. Όποιος θέτει σε λειτουργία Μ.Ι.Υ.Α. ή Τράπεζα
Κρυοσυντήρησης, κατά παράβαση των άρθρων 16 και 17,
ή εφαρμόζει μεθόδους Ι.Υ.Α. εκτός των Μ.Ι.Υ.Α. και των
Τραπεζών Κρυοσυντήρησης, τιμωρείται με ποινή φυλάκισης
τουλάχιστον τριών (3) μηνών και χρηματική ποινή
τουλάχιστον 2.000,00 ευρώ.
14. Όποιος εισάγει γαμέτες και γονιμοποιημένα ωάρια
από χώρες εκτός Ελλάδος, με σκοπό τη χρήση τους στην
Ι.Υ.Α., ή για ερευνητικούς σκοπούς, χωρίς την τήρηση των
προϋποθέσεων ελέγχου και ιχνηλασιμότητας των άρθρων
14 και 15 τιμωρείται με ποινή φυλάκισης τουλάχιστον
ενός έτους.

Άρθρο 27
Διοικητικές κυρώσεις
1. Όποιος κατά παράβαση των άρθρων 1455 Α.Κ. και 2
παράγραφος 3 του παρόντος προβαίνει σε αναπαραγωγική
κλωνοποίηση, επιλογή φύλου για μη ιατρικούς λόγους,
δημιουργία χιμαιρών και υβριδίων, τροποποίηση
του γονιδιώματος ανθρώπινων γαμετών και γονιμοποιημένων
ωαρίων, μεταφορά ανθρώπινου γονιμοποιημένου
ωαρίου σε ζώο ή ανάπτυξη ανθρώπινων γονιμοποιημένων
ωαρίων εκτός του ανθρώπινου σώματος μετά την πάροδο
14 ημερών από τη γονιμοποίηση, εκτός από τις προβλεπόμενες
στο άρθρο 26 παράγραφος 1 ποινικές κυρώσεις,
τιμωρείται και με προσωρινή ανάκληση της άδειας ασκήσεως
του επαγγέλματος επί τουλάχιστον δύο (2) έτη και
πρόστιμο ποσού 50.000,00 έως 100.000,00 ευρώ. Επί τελέσεως
εκ νέου μίας από τις παραπάνω παραβάσεις, επιβάλλεται
οριστική ανάκληση της άδειας ασκήσεως του
επαγγέλματος και πρόστιμο ποσού 200.000,00 έως
400.000,00 ευρώ.
2. Όποιος κατά παράβαση του άρθρου 8 πωλεί ή αγοράζει,
ή προσφέρει προς πώληση ή αγορά, γεννητικό υλικό
ή γονιμοποιημένα ωάρια, ή προϊόντα προερχόμενα
από γονιμοποιημένα ωάρια, καθώς και όποιος μεσολαβεί
στην πώληση ή αγορά των ανωτέρω, εκτός από τις προβλεπόμενες
στο άρθρο 26 παράγραφος 2 ποινικές κυρώσεις,
τιμωρείται και με προσωρινή ανάκληση της άδειας
ασκήσεως του επαγγέλματος επί τουλάχιστον ένα έτος
και πρόστιμο ποσού τουλάχιστον 30.000,00 έως
60.000,00 ευρώ. Με την ίδια ποινή τιμωρείται όποιος αποκρύπτει
ή παραποιεί στοιχεία του ιατρικού φακέλου, με
σκοπό την πώληση γεννητικού υλικού ή γονιμοποιημένων
ωαρίων. Επί τελέσεως εκ νέου μίας από τις παραπάνω παραβάσεις,
επιβάλλεται οριστική ανάκληση της άδειας
ασκήσεως του επαγγέλματος και πρόστιμο ποσού
50.000,00 έως 100.000,00 ευρώ.
3. Όποιος χρησιμοποιεί γεννητικό υλικό ή γονιμοποιημένα
ωάρια ή προϊόντα προερχόμενα από γονιμοποιημένα
ωάρια, για σκοπούς άλλους από εκείνους που προβλέπονται
στο Ν. 3089/2002 και στον παρόντα νόμο, εκτός
από τις προβλεπόμενες στο άρθρο 26 παράγραφος 3 ποινικές
κυρώσεις, τιμωρείται και με πρόστιμο ποσού τουλάχιστον
50.000,00 έως 100.000,00 ευρώ.
4. Όποιος δημιουργεί γονιμοποιημένα ωάρια για ερευνητικούς
σκοπούς ή διενεργεί έρευνα κατά παράβαση
των άρθρων 11 και 12, εκτός από τις προβλεπόμενες στο
άρθρο 26 παράγραφος 4 ποινικές κυρώσεις, τιμωρείται
και με πρόστιμο ποσού τουλάχιστον 30.000,00 έως
60.000,00 ευρώ και με προσωρινή ανάκληση της άδειας
ασκήσεως του επαγγέλματος τουλάχιστον ενός έτους.
Με την ίδια ποινή τιμωρείται όποιος χρησιμοποιεί για την
επίτευξη εγκυμοσύνης γαμέτες και γονιμοποιημένα ωάρια
που έχουν υποβληθεί σε έρευνα, κατά παράβαση του
άρθρου 11 παράγραφος 4, καθώς και όποιος χρησιμοποιεί
για τον ίδιο σκοπό γαμέτες και γονιμοποιημένα ωάρια
που έχουν υποβληθεί σε έρευνα, κατά την οποία όμως
δεν τηρήθηκαν οι όροι του άρθρου 12. Επί τελέσεως εκ
νέου μίας από τις παραπάνω παραβάσεις, επιβάλλεται
πρόστιμο ποσού 50.000,00 έως 100.000,00 ευρώ και ανάκληση
της άδειας ασκήσεως του επαγγέλματος για δύο
(2) έτη.
5. Σε περίπτωση διάθεσης γαμετών και γονιμοποιημένων
ωαρίων, όποιος προβαίνει σε χρήση αυτών στο πλαίσιο
Ι.Υ.Α. χωρίς τον αναγκαίο κλινικό και εργαστηριακό
έλεγχο,ήχρησιμοποιείνωπόσπέρματρίτουδότηκατάπαράβαση
του άρθρου 8 παράγραφος 9, εκτός από τις προβλεπόμενες
στο άρθρο 26 παράγραφος 9 ποινικές κυρώσεις,
τιμωρείται και με προσωρινή ανάκληση της άδειας
ασκήσεως του επαγγέλματος τουλάχιστον έξι (6) μηνών.
6. Σε περίπτωση εφαρμογής μεθόδων Ι.Υ.Α. χωρίς την
έγγραφη συναίνεση των προσώπων, όταν αυτή απαιτείται
σύμφωνα με τις διατάξεις του Ν. 3089/2002 και του παρόντος
νόμου, καθώς και σε περίπτωση χρησιμοποιήσεως
γαμετών ή γονιμοποιημένων ωαρίων τρίτων προσώπων
χωρίς την έγγραφη συναίνεση των συζύγων ή συντρόφων,
εκτός από τις προβλεπόμενες στο άρθρο 26 παράγραφος
5 ποινές επιβάλλεται και προσωρινή ανάκληση
της άδειας λειτουργίας της Μ.Ι.Υ.Α. ή της Τράπεζας
Κρυοσυντήρησης από τρεις (3) έως έξι (6) μήνες. Αν η παράβαση
τελεσθεί εκ νέου, επιβάλλεται οριστική ανάκληση
της άδειας.
7. Όποιος προβαίνει σε εφαρμογή μεθόδων Ι.Υ.Α. κατά
παράβαση των ορίων ηλικίας που προβλέπονται στο άρθρο
1455 παράγραφος 1 εδ. β´ Α.Κ. και στα άρθρα 4 παράγραφος
1 και 8 παράγραφος 7 του παρόντος, εκτός
από τις προβλεπόμενες στο άρθρο 26 παράγραφος 6 ποινικές
κυρώσεις, τιμωρείται και με πρόστιμο ποσού
10.000,00 έως 20.000,00 ευρώ. Επιπλέον, επιβάλλεται
προσωρινήανάκλησητηςάδειαςλειτουργίαςτηςΜ.Ι.Υ.Α.
ή της Τράπεζας Κρυοσυντήρησης από τρεις (3) έως έξι
(6) μήνες. Αν η παράβαση τελεσθεί εκ νέου, επιβάλλεται
οριστική ανάκληση της άδειας.
8. Όποιος προβαίνει σε εφαρμογή μεθόδων Ι.Υ.Α. χωρίς
τον απαιτούμενο έλεγχο ή την άδεια της Αρχής, που προβλέπονται
στο άρθρο 4 παράγραφοι 2 και 3, εκτός από τις
προβλεπόμενες στο άρθρο 26 παράγραφος 7 ποινικές
κυρώσεις, τιμωρείται και με πρόστιμο ποσού τουλάχιστον
10.000,00 έως 20.000,00 ευρώ.
9. Όποιος χρησιμοποιεί γαμέτες από περισσότερους
του ενός δότες κατά τη διάρκεια του ίδιου κύκλου θεραπείας
ή προκαλεί τη γέννηση περισσότερων από δέκα τέκνων
με γαμέτες του ίδιου δότη, κατά παράβαση του άρθρου
9, εκτός από τις προβλεπόμενες στο άρθρο 26 παράγραφος
10 ποινικές κυρώσεις, τιμωρείται και με
προσωρινή ανάκληση της άδειας ασκήσεως του επαγγέλματος
τουλάχιστον τριών (3) μηνών. Αν η παράβαση
τελεσθεί εκ νέου, επιβάλλεται οριστική ανάκληση της
άδειας ασκήσεως του επαγγέλματος και πρόστιμο ποσού
10.000,00 έως 20.000,00 ευρώ.
10. Όποιος χρησιμοποιεί γεννητικό υλικό ή γονιμοποιημένα
ωάρια μετά το θάνατο εκείνου από τον οποίο προέρχονται
ή αποσπά γαμέτες από κλινικώς νεκρά άτομα,
κατά παράβαση των όρων των άρθρων 1457 Α.Κ. και 9 παράγραφος
4 του παρόντος, εκτός από τις προβλεπόμενες
στο άρθρο 26 παράγραφος 12 ποινικές κυρώσεις, τιμωρείται
και με προσωρινή ανάκληση της άδειας ασκήσεως
του επαγγέλματος τουλάχιστον έξι (6) μηνών. Αν η παράβαση
τελεσθεί εκ νέου, επιβάλλεται οριστική ανάκληση
της άδειας ασκήσεως του επαγγέλματος και πρόστιμο
ποσού τουλάχιστον 10.000,00 έως 20.000,00 ευρώ.
11. Σε περίπτωση θέσεως σε λειτουργία Μ.Ι.Υ.Α. ή Τράπεζας
Κρυοσυντήρησης, κατά παράβαση των άρθρων 16
και 17, ή εφαρμογής μεθόδων Ι.Υ.Α. εκτός των Μ.Ι.Υ.Α. και
των Τραπεζών Κρυοσυντήρησης, επιβάλλεται, εκτός από
τις προβλεπόμενες στο άρθρο 26 παράγραφος 13 ποινές
και προσωρινή ανάκληση της άδειας ασκήσεως επαγγέλματος
των υπευθύνων μέχρι έξι (6) μήνες. Αν η παράβαση
τελεσθεί εκ νέου, επιβάλλεται οριστική ανάκληση της
άδειας ασκήσεως του επαγγέλματος.
12. Η εφαρμογή μεθόδων Ι.Υ.Α. χωρίς προηγούμενη
ενημέρωση του ζεύγους, ή κατόπιν ελλιπούς ενημέρωσής
του, κατά παράβαση των άρθρων 5 και 8 παράγραφος
8, επισύρει κατά της Μ.Ι.Υ.Α. πρόστιμο ποσού
1.500,00 έως 3.000,00 ευρώ.
13. Σε περίπτωση παράβασης του άρθρου 6, σχετικά με
τον αριθμό των μεταφερομένων ωαρίων και γονιμοποιημένων
ωαρίων, επιβάλλεται κατά των υπευθύνων για την
εν λόγω μεταφορά, πρόστιμο ποσού 2.000,00 έως
4.000,00 ευρώ. Επιπλέον, επιβάλλεται προσωρινή ανάκληση
της άδειας λειτουργίας της Μ.Ι.Υ.Α. τουλάχιστον
έξι (6) μηνών. Αν η παράβαση τελεσθεί εκ νέου, επιβάλλεται
οριστική ανάκληση της άδειας λειτουργίας της
Μ.Ι.Υ.Α..
14. Η ελλιπής τήρηση αρχείων από τις Μ.Ι.Υ.Α. και τις
Τράπεζες Κρυοσυντήρησης, η παράλειψη διαβίβασης
των στοιχείων τους στην Αρχή, καθώς και η παράλειψη
κοινοποίησης εξαιρετικών συμβάντων, κατά παράβαση
των άρθρων 16 παράγραφος 6, 17 παράγραφος 7 και 19,
τιμωρείται με πρόστιμο ποσού 1.500,00 έως 3.000,00 ευρώ.
Επιπλέον, επιβάλλεται προσωρινή ανάκληση της
άδειας λειτουργίας της Μ.Ι.Υ.Α. ή της Τράπεζας Κρυοσυντήρησης
τουλάχιστον έξι (6) μηνών. Αν η παράβαση τελεσθεί
εκ νέου, οι παραπάνω ποινές επαυξάνονται ανάλογα
με τη βαρύτητα της παράβασης.
15. Στην περίπτωση παράβασης των όρων της κρυοσυντήρησης
γεννητικού υλικού και γονιμοποιημένων ωαρίων,
όπως ορίζονται στο άρθρο 7 παράγραφοι 1-4, επιβάλλεται
κατά της Μ.Ι.Υ.Α. ή της Τράπεζας Κρυοσυντήρησης
πρόστιμο ποσού 2.000,00 έως 4.000,00 ευρώ.
16. Σε περίπτωση δημιουργίας ζυγωτών και γονιμοποιημένων
ωαρίων κατά παράβαση του άρθρου 7 παράγραφος
5, επιβάλλεται στη Μ.Ι.Υ.Α. πρόστιμο ποσού 1.000,00
έως 2.000,00 ευρώ.
17. Η διενέργεια προεμφυτευτικής γενετικής διάγνωσης
κατά παράβαση των όρων του άρθρου 10, τιμωρείται
με πρόστιμο ποσού 2.000,00 έως 4.000,00 ευρώ και προσωρινή
ανάκληση της άδειας λειτουργίας της Μ.Ι.Υ.Α. επί
ένα έτος. Αν η παράβαση τελεσθεί εκ νέου, επιβάλλεται
οριστική ανάκληση της άδειας λειτουργίας της Μ.Ι.Υ.Α..
18. Όλες οι παραπάνω διοικητικές κυρώσεις επιβάλλονται
από την Αρχή. Σε περίπτωση ανάκλησης άδειας λειτουργίας
ή άδειας ασκήσεως του επαγγέλματος, η Αρχή
εισηγείται την ανάκληση στον αρμόδιο φορέα.

  ΚΕΦΑΛΑΙΟ Ζ´
ΑΣΦΑΛΙΣΤΙΚΕΣ ΔΙΑΤΑΞΕΙΣ

Άρθρο 28
Ασφαλιστική κάλυψη
1. Με Προεδρικό Διάταγμα, που εκδίδεται με πρόταση
των Υπουργών Απασχόλησης και Κοινωνικής Προστασίας,
Υγείας και Κοινωνικής Αλληλεγγύης και των συναρμόδιων
Υπουργών, ύστερα από γνώμη της Αρχής, καθορίζονται
οι όροι, οι προϋποθέσεις και η απαιτούμενη διαδικασία
για την κάλυψη από τους ασφαλιστικούς
οργανισμούς των δαπανών εφαρμογής των μεθόδων
Ι.Υ.Α. και των συναφών τεχνικών, καθώς και η κάλυψη των
ανασφάλιστων δικαιούχων από το πρόγραμμα κοινωνικής
πρόνοιας.
2. Με το ίδιο Προεδρικό Διάταγμα καθορίζονται οι δικαιούχοι
των παροχών μητρότητας, τις οποίες χορηγούν
οι ασφαλιστικοί οργανισμοί και τα δικαιώματα που σχετίζονται
με τους όρους και τις συνθήκες εργασίας, σε περίπτωση
παρένθετης μητρότητας.

  ΚΕΦΑΛΑΙΟ Η´
ΤΕΛΙΚΕΣ - ΜΕΤΑΒΑΤΙΚΕΣ ΔΙΑΤΑΞΕΙΣ

Άρθρο 29
Έναρξη λειτουργίας της Αρχής
1. Μέσα σε τέσσερις (4) μήνες από την έναρξη ισχύος
του παρόντος νόμου, διορίζεται ο Πρόεδρος και τα μέλη
της Αρχής, καθώς και οι αναπληρωτές τους.
2. Ο χρόνος της έναρξης λειτουργίας της Αρχής ορίζεται
με απόφαση του Υπουργού Υγείας και Κοινωνικής Αλληλεγγύης,
που εκδίδεται το αργότερο μέσα σε τρεις (3)
μήνες μετά τη συγκρότησή της. Από το διορισμό των μελών
της και έως την πλήρωση των θέσεων της Γραμματείας
της, σύμφωνα με το άρθρο 25 παράγραφος 3, η Αρχή
εξυπηρετείται από προσωπικό το οποίο αποσπάται
προσωρινά σε αυτήν, με απόφασή της, κατά παρέκκλιση
από κάθε άλλη διάταξη.
3. Έως ότου η Αρχή λειτουργήσει σύμφωνα με την
προηγούμενη παράγραφο, η εκκαθάριση των δαπανών
της γίνεται από τη Διεύθυνση Οικονομικού της Κεντρικής
Υπηρεσίας του Υπουργείου Υγείας και Κοινωνικής Αλληλεγγύης,
σε βάρος του προϋπολογισμού του.
4. Η κατά την παράγραφο 2 του παρόντος άρθρου απόφαση
του Υπουργού Υγείας και Κοινωνικής Αλληλεγγύης
για το χρόνο έναρξης λειτουργίας της Αρχής δημοσιεύεται
στην Εφημερίδα της Κυβερνήσεως και σε τέσσερις (4)
τουλάχιστον ημερήσιες πολιτικές εφημερίδες ευρείας
κυκλοφορίας που εκδίδονται στην Αθήνα και τη Θεσσαλονίκη
και σε δύο τουλάχιστον ημερήσιες οικονομικές
εφημερίδες.
5. Μέσα σε δώδεκα (12) μήνες από την έναρξη λειτουργίας
της, η Αρχή εισηγείται στον Υπουργό Υγείας και Κοινωνικής
Αλληλεγγύης την έκδοση των προεδρικών διαταγμάτων
που προβλέπονται από τα άρθρα 16 παράγραφος
4, 17 παράγραφος 5 και 28 παράγραφος 1, καθορίζει
τα στοιχεία των εντύπων ενημέρωσης και έγγραφης συναίνεσης
που προβλέπονται στο άρθρο 5 παράγραφος 3,
καθώς και τον τρόπο ελέγχου των Μ.Ι.Υ.Α. και των Τραπεζών
Κρυοσυντήρησης που προβλέπεται στο άρθρο 20
παράγραφος 1α.

Άρθρο 30
Υπάρχουσες Μ.Ι.Υ.Α. και Τράπεζες Κρυοσυντήρησης
1. Οι υπάρχουσες Μ.Ι.Υ.Α. και Τράπεζες Κρυοσυντήρησης
εξακολουθούν να λειτουργούν με την παρούσα σύνθεσή
τους, μέχρι να εκδοθεί η κατά τα άρθρα 16 παράγραφος
2 και 17 παράγραφος 3 άδεια λειτουργίας τους.
Μέχρι την έκδοση των προεδρικών διαταγμάτων που προβλέπονται
στα άρθρα 16 παράγραφος 4 και 17 παράγραφος
5 του παρόντος, οι υπεύθυνοι των Μ.Ι.Υ.Α. και των
Τραπεζών Κρυοσυντήρησης που ήδη λειτουργούν, θα
πρέπει να έχουν τα προσόντα που προβλέπονται στις παραγράφους
4α και 5α των ιδίων άρθρων.
2. Οι Μ.Ι.Υ.Α. και οι Τράπεζες Κρυοσυντήρησης οι οποίες
λειτουργούν κατά την έναρξη ισχύος του παρόντος νόμου,
υποχρεούνται να γνωστοποιήσουν στην Αρχή, μέσα
σε έξι (6) μήνες από την έναρξη λειτουργίας της, τα ακόλουθα
στοιχεία:
α. την επωνυμία ή τον τίτλο και την έδρα τους,
β. το ονοματεπώνυμο, τη διεύθυνση και την ιδιότητα του
εκπροσώπου τους,
γ. την περιγραφή των δραστηριοτήτων τους,
δ. την ύπαρξη κρυοσυντηρημένου γεννητικού υλικού,
γαμετών και γονιμοποιημένων ωαρίων, καθώς και την
προέλευσή τους,
ε. το ονοματεπώνυμο, τη διεύθυνση και την ιδιότητα του
προσωπικού που απασχολούν.
3. Μέσασεέξι(6)μήνεςαπότηνέναρξηισχύοςτωνπροεδρικών
διαταγμάτων και των αποφάσεων και πράξεων
που προβλέπονται στο άρθρο 29 παράγραφος 5, οι υπάρχουσες
Μ.Ι.Υ.Α. και Τράπεζες Κρυοσυντήρησης της
προηγούμενης παραγράφου υποβάλλουν αίτηση για χορήγηση
άδειας λειτουργίας, σύμφωνα με τις διατάξεις
των άρθρων 16 παράγραφος 2 και 17 παράγραφος 3 του
παρόντος.

Άρθρο 31
Καταργούμενη διάταξη
Από την έναρξη ισχύος του νόμου αυτού, καταργείται η
παράγραφος 2 του άρθρου 59 του Ν. 2071/1992.

Άρθρο 32
Η προβλεπόμενη από τις διατάξεις της παρ. 1 του άρθρου
17 και της παρ. 2 του άρθρου 19 του Π.Δ. 235/2000
(ΦΕΚ 199 Α´) προθεσμία προσαρμογής των ιδιωτικών κλινικών,
όπως αυτή έχει παραταθεί με τις διατάξεις της παρ.
4 του άρθρου 15 του Ν. 2920/2001 (ΦΕΚ 131 Α´), της παρ.
2 του άρθρου 14 του Ν. 2955/2001 (ΦΕΚ 256 Α´), της παρ.
7 του άρθρου 19 του Ν. 3106/2003 (ΦΕΚ 30 Α´), της παρ. 1
του άρθρου 33 του Ν. 3204/2003 (ΦΕΚ 296 Α´) και του άρθρου
39 του Ν. 3252/2004 (ΦΕΚ 132 Α´) παρατείνεται μέχρι
την 30ή Ιουνίου 2005.

Άρθρο 33
Έναρξη ισχύος
Η ισχύς του νόμου αυτού αρχίζει από τη δημοσίευσή
του στην Εφημερίδα της Κυβερνήσεως, εκτός αν ορίζεται
διαφορετικά σε επί μέρους διατάξεις του.
Παραγγέλλομε τη δημοσίευση του παρόντος στην Εφημερίδα
της Κυβερνήσεως και την εκτέλεσή του ως νόμου
του Κράτους.
Αθήνα, 26 Ιανουαρίου 2005

