 Νόμος 3316 (ΦΕΚ 42/Τεύχος Α'/2005) 
			
  Ανάθεση και εκτέλεση δημοσίων συμβάσεων εκπόνησης
μελετών και παροχής συναφών υπηρεσιών και άλλες
διατάξεις.

  ΚΕΦΑΛΑΙΟ Α´
ΓΕΝΙΚΕΣ ΔΙΑΤΑΞΕΙΣ

Άρθρο 1
Έννοιες - Ορισμοί.
Για την εφαρμογή του νόμου αυτού, οι παρακάτω όροι
έχουν τις αντίστοιχες έννοιες:
1. «Δημόσια σύμβαση» είναι η έγγραφη σύμβαση εξ
επαχθούς αιτίας, η οποία συνάπτεται μεταξύ αναθέτουσας
Αρχής της παραγράφου 9 και αναδόχου της παραγράφου
19 και έχει ως αντικείμενο την εκπόνηση μελέτης
ή την παροχή λοιπών υπηρεσιών μηχανικού, όπως αυτή
ορίζεται στις κείμενες διατάξεις, καθώς και την παροχή
υπηρεσιών άλλων ελευθέριων επαγγελμάτων κατά τα
οριζόμενα στο άρθρο 2. Οι δημόσιες συμβάσεις του νόμου
αυτού διακρίνονται σε συμβάσεις εκπόνησης μελετών
και παροχής υπηρεσιών.
2. α) «Μελέτη» είναι το αποτέλεσμα συστηματικής και
αναλυτικής επιστημονικής και τεχνικής εργασίας και
έρευνας σε συγκεκριμένο απλό ή σύνθετο γνωστικό αντικείμενο,
που αποβλέπει ιδίως στην παραγωγή τεχνικού
έργου ή στην επέμβαση σε τεχνικό έργο ή αφορά στο σχεδιασμό
και την απεικόνιση τεχνικού έργου ή παραγωγικής
διαδικασίας ή σε μεθόδους ανάπτυξης και σχεδιασμού
του ευρύτερου χώρου. Η μελέτη έχει την έκταση και το
βάθος που απαιτείται με τη σύμβαση, απεικονίζεται δε και
παραδίδεται στην αναθέτουσα Αρχή με συγκεκριμένη
συμφωνημένη μορφή.
β) «Σύμβαση παροχής υπηρεσιών» είναι η σύμβαση
στην οποία η παροχή του αναδόχου συνίσταται στην προσφορά
γνώσεων και ικανοτήτων, με τη διάθεση κυρίως
συγκεκριμένου επιστημονικού προσωπικού και άλλων μέσων
επί ορισμένου χρόνου, που προσδιορίζεται είτε ημερολογιακά
είτε σε συνάρτηση με ορισμένο γεγονός της
διαδικασίας παραγωγής έργου.
Ως συμβάσεις παροχής υπηρεσιών νοούνται ιδίως οι
συμβάσεις:
αα) Για τη σύνταξη των τευχών δημόσιου διαγωνισμού
ανάθεσης μελέτης ή υπηρεσίας.
ββ) Για τον έλεγχο και την επίβλεψη έργου ή μελέτης,
όπως η επίβλεψη προσδιορίζεται στην παράγραφο 3 του
άρθρου 25.
γγ) Για την υποστήριξη της υπηρεσίας στη διεξαγωγή
ανάθεσης σύμβασης μελέτης, έργου ή υπηρεσίας, στην
επίβλεψη ή έλεγχο μελέτης και στη διοίκηση ή επίβλεψη ή
έλεγχο έργου.
3. «Σύνθετη σύμβαση» είναι η σύμβαση που περιλαμβάνει
εκπόνηση μελέτης και παροχή υπηρεσιών, εφόσον
αφορούν στο ίδιο έργο και δεν κωλύεται, λόγω σύγκρουσης
καθηκόντων ή παραβίασης των αρχών του υγιούς
ανταγωνισμού, η ανάθεσή τους στον αυτό ανάδοχο.
4. «Συμφωνία-πλαίσιο» είναι η συμφωνία ορισμένης
διάρκειας, που συνάπτεται μεταξύ αναθέτουσας Αρχής
και αναδόχου, με αντικείμενο την εκπόνηση μελετών ή
παροχή υπηρεσιών, όταν δεν μπορούν να προσδιοριστούν
επακριβώς εκ των προτέρων στοιχεία τους, όπως οι
χρόνοι έναρξης και λήξης των επί μέρους μελετών ή υπηρεσιών,
οι ακριβείς χώροι εκτέλεσης και ο ακριβής προσδιορισμός
του αντικειμένου της σύμβασης. Με τη συμφωνία
- πλαίσιο καθορίζονται επί μέρους όροι των συμβάσεων
που πρόκειται να συναφθούν κατά τη διάρκεια
ισχύος της, κατά τα προβλεπόμενα στο άρθρο 8.
5. «Ανοικτή διαδικασία» είναι η διαδικασία ανάθεσης μελέτης
ή υπηρεσίας στην οποία μπορεί να υποβάλει προσφορά
κάθε ενδιαφερόμενος.
6. «Κλειστή διαδικασία» είναι η διαδικασία ανάθεσης μελέτης
ή υπηρεσίας στην οποία μπορεί να υποβάλει αίτηση
εκδήλωσης ενδιαφέροντος κάθε ενδιαφερόμενος, αλλά
προσφορά υποβάλλουν μόνον οι υποψήφιοι που προεπιλέγονται
από την αναθέτουσα Αρχή.
7. «Διαδικασία με διαπραγμάτευση» είναι η διαδικασία
ανάθεσης μελέτης ή υπηρεσίας στην οποία οι αναθέτουσες
Αρχές προσκαλούν τους ενδιαφερόμενους που επιλέγουν
και διαπραγματεύονται τους όρους της σύμβασης
με έναν ή περισσότερους από αυτούς.
8. «Διαγωνισμός μελετών» είναι η διαδικασία με την
οποία η αναθέτουσα Αρχή επιδιώκει την εξασφάλιση
μελετών ή σχεδίων, κυρίως στους τομείς της χωροταξίας,
της πολεοδομίας, της αρχιτεκτονικής και των έργων
πολιτικού μηχανικού, που επιλέγονται από κριτική
επιτροπή μετά από σύγκριση και απονομή χρηματικών
βραβείων.
9. «Αναθέτουσες Αρχές» είναι το Δημόσιο, τα νομικά
πρόσωπα δημοσίου δικαίου (Ν.Π.Δ.Δ.), οι οργανισμοί τοπικής
αυτοδιοίκησης (Ο.Τ.Α.) όλων των βαθμών, οι δημοτικές,
νομαρχιακές και δημόσιες επιχειρήσεις κάθε νομικής
μορφής, οι οργανισμοί δημοσίου δικαίου και οι ενώσεις
κάθε νομικής μορφής που συγκροτούνται από τα
ανωτέρω νομικά πρόσωπα.
«Οργανισμός δημοσίου δικαίου» είναι κάθε νομικό πρόσωπο
το οποίο:
α) Έχει συσταθεί με συγκεκριμένο σκοπό την κάλυψη
αναγκών γενικού συμφέροντος που δεν εμπίπτουν στο
βιομηχανικό ή εμπορικό τομέα.
β) Η δραστηριότητά του χρηματοδοτείται κατά το μεγαλύτερο
μέρος από το ελληνικό δημόσιο ή από οργανισμό
τοπικής αυτοδιοίκησης ή από άλλο οργανισμό δημοσίου
δικαίου ή η διαχείρισή του υπόκειται σε έλεγχο
ασκούμενο από τους οργανισμούς αυτούς ή περισσότερα
από τα μισά των μελών του διοικητικού, του διευθυντικού
ή του εποπτικού του συμβουλίου διορίζονται από το
ελληνικό δημόσιο ή οργανισμούς τοπικής αυτοδιοίκησης
ή άλλους οργανισμούς δημοσίου δικαίου.
10. «Κύριος του έργου» είναι το Δημόσιο ή ένα από τα
νομικά πρόσωπα που αναφέρονται στην προηγούμενη
παράγραφο, στο οποίο ανήκει το έργο για το οποίο παρέχονται
οι υπηρεσίες των συμβάσεων των παραγράφων 1
έως 4.
11. «Εργοδότης» είναι η αναθέτουσα Αρχή που καταρτίζει
σύμβαση μελέτης ή παροχής υπηρεσιών με τον ανάδοχο
είτε για λογαριασμό της είτε για λογαριασμό του κυρίου
του έργου.
12. «Προϊσταμένη Αρχή» είναι η αρχή ή η υπηρεσία ή το
όργανο: α) της αναθέτουσας Αρχής, που διενεργεί τη
διαδικασία ανάθεσης των συμβάσεων των παραγράφων 1
έως 4 και β) του εργοδότη, που εποπτεύει την εκτέλεση
της συναφθείσας σύμβασης, ασκώντας για λογαριασμό
του αποφασιστικές αρμοδιότητες, ιδίως σε θέματα τροποποίησης
των όρων της σύμβασης.
13. «Διευθύνουσα Υπηρεσία» είναι η τεχνική υπηρεσία
που έχει την αρμοδιότητα διοίκησης της συναφθείσας
σύμβασης, υπό την εποπτεία της Προϊσταμένης Αρχής.
14. «Τεχνικό συμβούλιο» είναι το συλλογικό όργανο που
έχει την αρμοδιότητα να γνωμοδοτεί στον εργοδότη για
την έκδοση αποφάσεων, όταν προβλέπεται από την κείμενη
νομοθεσία ή ζητείται από την Προϊσταμένη Αρχή.
15. «Μελετητής ή πάροχος υπηρεσιών» είναι το φυσικό
πρόσωπο που έχει την απαιτούμενη επιστημονική γνώση
και το αναγνωρισμένο από το δίκαιο της επαγγελματικής
του έδρας δικαίωμα να εκπονεί μελέτες ή αντίστοιχα να
παρέχει υπηρεσίες των παραγράφων 1 έως 4.
16. «Εταιρεία» ή «γραφείο μελετών» και «εταιρεία» ή
«γραφείο παρόχων υπηρεσιών» είναι η επαγγελματική
μονάδα που έχει νομική προσωπικότητα με εταιρική μορφή,
διαθέτει κατάλληλη επιστημονική και λοιπή στελέχωση
και έχει το αναγνωρισμένο από το δίκαιο της έδρας της
δικαίωμα να εκπονεί μελέτες ή αντίστοιχα να παρέχει υπηρεσίες
των παραγράφων 1 έως 4.
17. «Σύμβουλος» της υπηρεσίας είναι το φυσικό ή νομικό
πρόσωπο το οποίο, δυνάμει συμβάσεως παροχής υπηρεσιών,
υποστηρίζει την υπηρεσία στη διεξαγωγή της
διαδικασίας ανάθεσης μελέτης, έργου ή υπηρεσίας και
στη διοίκηση ή επίβλεψη ή έλεγχο μελέτης ή έργου.
18. «Σύνθετη μελέτη» είναι η μελέτη που περιλαμβάνει
περισσότερες από μία κατηγορίες μελετών.
19. «Ανάδοχος» είναι το φυσικό ή νομικό πρόσωπο ή κοινοπραξία
ή σύμπραξη, που συνάπτει με τον εργοδότη
σύμβαση των παραγράφων 1 έως 4.
20. «Σύμπραξη» είναι η ομάδα φυσικών ή νομικών προσώπων
που δεν έχει νομική προσωπικότητα και συμμετέχει
στη διαδικασία ανάθεσης και εκτέλεσης των συμβάσεων
των παραγράφων 1 έως 4.
21. «Εκπρόσωπος της σύμπραξης» είναι το φυσικό πρόσωπο
που ορίζεται με κοινή δήλωση των μελών της και
έχει την ευθύνη της εκπροσώπησης και του διοικητικού
και τεχνικού συντονισμού των μελών για την παραγωγή
σύνθετης μελέτης ή υπηρεσίας.
22. «Προεκτιμώμενη αμοιβή» είναι το προεκτιμώμενο
από την αναθέτουσα Αρχή χρηματικό ποσό για την ολοκλήρωση
των προκηρυσσόμενων μελετών ή υπηρεσιών,
που καθορίζεται σύμφωνα με το άρθρο 4 και αναφέρεται
στην προκήρυξη της διαδικασίας ανάθεσης των συμβάσεων
των παραγράφων 1 έως 4.
23. «Συμβατική αμοιβή» είναι το καθοριζόμενο με την
προκήρυξη κατ' αποκοπή τίμημα εκάστης των προκαταρκτικών
μελετών και η οικονομική προσφορά του αναδόχου
στα λοιπά στάδια των μελετών και στη σύμβαση παροχής
υπηρεσιών.
24. «Τελική αμοιβή» είναι το συνολικό ποσό που καταβάλλεται
στον ανάδοχο ως αμοιβή για το εκτελεσθέν αντικείμενο
της σύμβασης.
25. «Φυσικό αντικείμενο» της σύμβασης είναι το έργο ή
η υπηρεσία, που προσδιορίζεται από αυτήν, ως το ζητούμενο
αποτέλεσμα της σύμβασης.
26. «Μονάδες φυσικού αντικειμένου» είναι οι χαρακτηριστικές
για κάθε έργο μοναδιαίες διαστάσεις του, πολλαπλάσια
των οποίων το συνθέτουν και ορίζουν το μέγεθός
του κατά κύριο λόγο, όπως χιλιόμετρα οδού, τετραγωνικά
μέτρα κτιρίων, αποτυπώσεων κ.λπ..
27. «Υποστηρικτικές μελέτες και έρευνες» είναι οι επί
μέρους μελέτες και έρευνες που είναι απαραίτητες για το
σχεδιασμό έργου ή την παροχή υπηρεσίας, δεν έχουν,
όμως, ως αντικείμενο τον ίδιο το σχεδιασμό του έργου ή
την παροχή της υπηρεσίας.

Άρθρο 2
Πεδίο εφαρμογής - Κατηγορίες μελετών
1. Ο νόμος αυτός ρυθμίζει τη σύναψη και εκτέλεση όλων
των δημοσίων συμβάσεων, ανεξαρτήτως αξίας, για την
εκπόνηση μελετών και παροχή λοιπών υπηρεσιών μηχανικού
και των άλλων ελευθερίων επαγγελμάτων των κατηγοριών
μελετών της παραγράφου 2, που εμπίπτουν καθ'
ύλην στο «Παράρτημα ΙΙ Α» της Οδηγίας 2004/18/ΕΚ και
στο «Παράρτημα XVIIΑ» της Οδηγίας 2004/17/ΕΚ, όπως
εκάστοτε ισχύουν, όταν οι μελέτες δεν εκπονούνται και οι
υπηρεσίες δεν παρέχονται από το προσωπικό της αναθέτουσας
Αρχής. Για τις ανωτέρω συμβάσεις που εμπίπτουν
στο πεδίο εφαρμογής των ανωτέρω Οδηγιών, ο παρών
νόμος εναρμονίζει το εθνικό δίκαιο προς αυτές.
2. Οι μελέτες ή και υπηρεσίες επίβλεψης μελετών και
έργων, ανάλογα με το αντικείμενό τους, διακρίνονται στις
ακόλουθες κατηγορίες:
(1) Χωροταξικές και ρυθμιστικές μελέτες.
(2) Πολεοδομικές και ρυμοτομικές μελέτες.
(3) Οικονομικές μελέτες.
(4) Κοινωνικές μελέτες.
(5) Μελέτες οργάνωσης και επιχειρησιακής έρευνας.
(6) Αρχιτεκτονικές μελέτες κτιριακών έργων.
(7) Ειδικές αρχιτεκτονικές μελέτες (διαμόρφωσης εσωτερικών
και εξωτερικών χώρων, αποκατάστασης μνημείων,
διατήρησης παραδοσιακών κτιρίων, οικισμών και τοπίου).
(8) Στατικές μελέτες (μελέτες φερουσών κατασκευών
κτιρίων και μεγάλων ή ειδικών τεχνικών έργων).
(9) Μηχανολογικές, ηλεκτρολογικές και ηλεκτρονικές
μελέτες.
(10) Μελέτες συγκοινωνιακών έργων (οδών, σιδηροδρομικών
γραμμών, μικρών τεχνικών έργων, έργων υποδομής
αερολιμένων) και κυκλοφοριακές μελέτες.
(11) Μελέτες λιμενικών έργων.
(12) Μελέτες μεταφορικών μέσων (χερσαίων, πλωτών,
εναέριων).
(13) Μελέτες υδραυλικών έργων (εγγειοβελτιωτικών
έργων, φραγμάτων, υδρεύσεων, αποχετεύσεων) και διαχείρισης
υδατικών πόρων.
(14) Ενεργειακές μελέτες (θερμοηλεκτρικές, υδροηλεκτρικές,
πυρηνικές, ήπιων μορφών ενέργειας).
(15) Βιομηχανικές μελέτες (προγραμματισμού, σχεδιασμού
και λειτουργίας).
(16) Μελέτες τοπογραφίας (γεωδαιτικές, φωτογραμμετρικές,
χαρτογραφικές, κτηματογραφικές και τοπογραφικές).
(17) Χημικές μελέτες και έρευνες.
(18) Μελέτες Χημικής Μηχανικής και Χημικών Εγκαταστάσεων.
(19) Μεταλλευτικές μελέτες και έρευνες.
(20) Γεωλογικές, υδρογεωλογικές και γεωφυσικές μελέτες
και έρευνες.
(21) Γεωτεχνικές μελέτες και έρευνες.
(22) Εδαφολογικές μελέτες και έρευνες.
(23) Γεωργικές μελέτες (γεωργοοικονομικές, γεωργοτεχνικές
εγγείων βελτιώσεων, γεωργοκτηνοτροφικού
προγραμματισμού, γεωργοκτηνοτροφικών εκμεταλλεύσεων).
(24) Δασικές μελέτες (διαχείρισης δασών και ορεινών
βοσκοτόπων, δασοτεχνικής διευθέτησης ορεινών λεκανών
χειμάρρων, αναδασώσεων, δασικών οδών, δασικών
μεταφορικών εγκαταστάσεων και κατάρτισης δασικών
χαρτών).
(25) Μελέτες φυτοτεχνικής διαμόρφωσης περιβάλλοντος
χώρου και έργων πρασίνου.
(26) Αλιευτικές μελέτες.
(27) Περιβαλλοντικές μελέτες.
(28) Μελέτες συστημάτων πληροφορικής και δικτύων.
3. Με απόφαση του Υπουργού Περιβάλλοντος, Χωροταξίας
και Δημόσιων Έργων ή κοινή απόφαση του Υπουργού
Περιβάλλοντος, Χωροταξίας και Δημόσιων Έργων
και του κατά περίπτωση αρμόδιου Υπουργού, που εκδίδεται
μετά από γνώμη του Τεχνικού Επιμελητηρίου Ελλάδος,
προσδιορίζεται το αντικείμενο κάθε κατηγορίας και
η αντιστοιχία του με το γνωστικό αντικείμενο των μελετητών
που δικαιούνται να εγγραφούν ανά κατηγορία στο μητρώο
του άρθρου 39. Με την ίδια απόφαση μπορούν να διαιρούνται
ή ενοποιούνται εν γένει οι παραπάνω κατηγορίες,
μετά από γνώμη της Γνωμοδοτικής Επιτροπής
Μητρώου (Γ.Ε.Μ.) και του αρμόδιου τεχνικού συμβουλίου
του Υπουργείου Περιβάλλοντος, Χωροταξίας και Δημόσιων
Έργων. Με την ίδια απόφαση ρυθμίζονται τα ζητήματα
που προκαλούν οι τροποποιήσεις των κατηγοριών,
ιδίως στα Μητρώα του άρθρου 39, στα ισχύοντα πτυχία,
στις εκκρεμείς διαδικασίες σύναψης συμβάσεων και στις
εκκρεμείς συμβάσεις.
4. Με Προεδρικό Διάταγμα που εκδίδεται ύστερα από
πρόταση του Υπουργού Περιβάλλοντος, Χωροταξίας και
Δημόσιων Έργων και του καθ' ύλην αρμόδιου Υπουργού,
μπορεί να επεκτείνεται εν όλω ή εν μέρει το πεδίο εφαρμογής
του νόμου αυτού και σε δημόσιες συμβάσεις παροχής
άλλων υπηρεσιών του Παραρτήματος ΙΙ της Οδηγίας
2004/18/ΕΚ και του Παραρτήματος XVII της Οδηγίας
2004/17/ΕΚ. Με όμοιο διάταγμα που εκδίδεται μετά από
γνώμη του Τεχνικού Επιμελητηρίου Ελλάδος μπορούν να
προστίθενται κατηγορίες μελετών ή υπηρεσιών στις κατηγορίες
της παραγράφου 2 και ρυθμίζονται τα ζητήματα
που προκαλεί η σχετική προσθήκη, ιδίως στα Μητρώα του
άρθρου 39, στα ισχύοντα πτυχία, στις εκκρεμείς διαδικασίες
σύναψης συμβάσεων και στις εκκρεμείς συμβάσεις.

Άρθρο 3
Προγραμματική σύμβαση
1. Εφόσον ο κύριος του έργου δεν διαθέτει επαρκή τεχνική
στελέχωση για την προετοιμασία, τη διεξαγωγή της
διαδικασίας ανάθεσης και τη διοίκηση μελέτης ή έργου,
κυρίως δε για τον καθορισμό των γενικών και των τεχνικών
όρων με τους οποίους θα εκτελεσθεί η σύμβαση, τη
διεξαγωγή των διαδικασιών ανάθεσης έργου, μελέτης ή
υπηρεσίας, την εποπτεία της διοίκησης ή και τη διοίκηση
των συμβάσεων, την έγκριση των μελετών και την παραλαβή
του αντικειμένου της σύμβασης, ζητά από την Αρχή
στην οποία υπάγεται ή από την οποία εποπτεύεται, την
άσκηση των ως άνω αρμοδιοτήτων, αν δεν ορίζεται αλλιώς
από ειδικές διατάξεις. Εφόσον η Αρχή αυτή δεν διαθέτει
επαρκή τεχνική υπηρεσία, τις σχετικές αρμοδιότητες
ασκεί η Περιφέρεια της έδρας του. Οι σχετικές αρμοδιότητες
ασκούνται από τα καθ' ύλην αρμόδια όργανα ή
υπηρεσίες των Αρχών της παραγράφου αυτής.
2. Αν οι Αρχές της προηγούμενης παραγράφου αδυνατούν
να ασκήσουν τις πιο πάνω αρμοδιότητες, ο κύριος
του έργου μπορεί να αναθέτει με προγραμματική σύμβαση
σε άλλη αναθέτουσα Αρχή (εντολοδόχο) μέρος ή το
σύνολο αυτών. Στη σύμβαση ορίζονται τουλάχιστον:
α) Το αντικείμενο της σύμβασης, το πρόγραμμα εκτέλεσης
της μελέτης ή υπηρεσίας και η προεκτιμώμενη συνολική
δαπάνη.
β) Τα καθήκοντα της εντολοδόχου.
γ) Ο τρόπος κάλυψης των αναγκαίων για την εκπλήρωση
της σύμβασης δαπανών της εντολοδόχου και οι λεπτομέρειες
της καταβολής της.
δ) Οι ποινικές ρήτρες και άλλες συνέπειες σε βάρος της
εντολοδόχου σε περίπτωση υπαίτιας πλημμελούς εκπλήρωσης
της εντολής.
ε) Οι όροι διαπίστωσης της εκπλήρωσης των καθηκόντων
της εντολοδόχου και της λήξης της εντολής.
στ) Ο τρόπος και οι όροι χρηματοδότησης των συμβάσεων
που θα αναθέσει η εντολοδόχος αναθέτουσα Αρχή.
ζ) Οι όροι άσκησης του τεχνικού, οικονομικού και λογιστικού
ελέγχου του κυρίου του έργου κατά τις φάσεις εκπλήρωσης
της εντολής.
η) Οι πράξεις και ενέργειες της εντολοδόχου πριν από
τις οποίες απαιτείται η προηγούμενη έγκριση του κυρίου
του έργου.
3. Η εντολοδόχος ευθύνεται έναντι του κυρίου του έργου
για την καλή εκτέλεση των καθηκόντων της και έναντι
των τρίτων ευθύνεται εις ολόκληρον με τον κύριο του έργου.
Αν στη σύμβαση δεν ορίζεται διαφορετικά, εκπροσωπεί
δικαστικώς και εξωδίκως τον κύριο του έργου έναντι
των τρίτων κατά την ενάσκηση των καθηκόντων της
έως τη λήξη της εντολής. Αποφαινόμενα όργανα της συγκεκριμένης
κάθε φορά σύμβασης είναι τα αρμόδια όργανα
της εντολοδόχου.
4. Με απόφαση του Υπουργού Περιβάλλοντος, Χωροταξίας
και Δημόσιων Εργων μπορεί να καθορίζονται προδιαγραφές
επάρκειας των τεχνικών υπηρεσιών όλων εν
γένει των αναθετουσών Αρχών, για την προετοιμασία, τη
διεξαγωγή της διαδικασίας ανάθεσης και τη διοίκηση μελέτης
ή έργου, ανάλογα με το είδος, το μέγεθος και την
πολυπλοκότητα των έργων.

  ΚΕΦΑΛΑΙΟ Β´
ΔΙΑΔΙΚΑΣΙΕΣ ΣΥΝΑΨΗΣ ΣΥΜΒΑΣΕΩΝ ΜΕΛΕΤΩΝ
ΚΑΙ ΠΑΡΟΧΗΣ ΥΠΗΡΕΣΙΩΝ

Άρθρο 4
Προκαταρκτικές ενέργειες του κυρίου του έργου
για την ανάθεση των συμβάσεων
1. Η διαδικασία για σύναψη σύμβασης μελέτης ή παροχής
υπηρεσιών, προϋποθέτει τη δημιουργία φακέλου έργου,
με μέριμνα της υπηρεσίας που έχει την ευθύνη της
διεξαγωγής του διαγωνισμού και έγκριση του οργάνου
που έχει την αρμοδιότητα για την ανάθεση της σύμβασης
και το οποίο εντάσσει τις προς ανάθεση συμβάσεις σε
πρόγραμμα χρηματοδότησης. Ο φάκελος του έργου συμπληρώνεται
και επικαιροποιείται σε όλα τα στάδια έγκρισης
των μελετών και ακολουθεί το έργο έως την οριστική
παραλαβή του και περιλαμβάνει ιδίως:
α) Το Τεύχος Τεχνικών Δεδομένων του έργου. Το περιεχόμενο
του τεύχους αποτελείται κυρίως από την τεχνική
περιγραφή του προς μελέτη έργου με τα κύρια λειτουργικά
του χαρακτηριστικά, αναφορά στα διαθέσιμα στοιχεία
και προηγούμενες μελέτες που σχετίζονται με την
υπό ανάθεση μελέτη ή υπηρεσία, αναφορά στις τοπικές
συνθήκες και τις ιδιαιτερότητες του έργου και της ευρύτερης
περιοχής, και ιδίως στις υφιστάμενες περιβαλλοντικές,
αρχαιολογικές και άλλες δεσμεύσεις ως προς το
σχεδιασμό του έργου, τις διαθέσιμες υποστηρικτικές μελέτες
(γεωλογικές, γεωτεχνικές κ.λπ.) που απαιτούνται
για την προώθηση της μελέτης και ποσοτικά στοιχεία φυσικού
αντικειμένου του, που κατά την εκτίμηση του κυρίου
του έργου απαιτούνται για την υλοποίηση του έργου
και χρησιμοποιούνται για τον υπολογισμό των προεκτιμώμενων
αμοιβών.
β) Την τεκμηρίωση της σκοπιμότητας του έργου.
γ) Το πρόγραμμα των απαιτούμενων μελετών και υπηρεσιών.
δ) Την απαιτούμενη δαπάνη, που περιλαμβάνει τις προβλέψιμες
επί μέρους προεκτιμώμενες αμοιβές των μελετών
και συναφών υπηρεσιών και την προεκτίμηση της δαπάνης
κατασκευής του έργου.
2. Η προεκτιμώμενη αμοιβή υπολογίζεται με βάση τις τιμές
αμοιβών ανά κατηγορία έργου και μονάδα φυσικού
αντικειμένου, που ορίζονται με την υπουργική απόφαση
της παραγράφου 7 και τα ποσοτικά στοιχεία του προς
ανάθεση έργου, όπως αυτά περιλαμβάνονται στο Τεύχος
Τεχνικών Δεδομένων του έργου. Για εργασίες που δεν τιμολογούνταιστηνυπουργικήαπόφαση,ηπροεκτιμώμενη
αμοιβή προσδιορίζεται με βάση τα ποσοτικά στοιχεία του
προς ανάθεση έργου και συγκριτικά στοιχεία από αμοιβές
συναφών μελετών.
3. Για τη διεξαγωγή διαγωνισμού του νόμου αυτού η
αναθέτουσα Αρχή εγκρίνει τα αντίστοιχα συμβατικά τεύχη,
που περιλαμβάνουν το φάκελο έργου και τη Συγγραφή
Υποχρεώσεων. Προϋπόθεση για την έναρξη της διαδικασίας
ανάθεσης οριστικής μελέτης είτε μεμονωμένα
είτε με άλλα στάδια μελετών είναι η ένταξη του έργου
στον προγραμματικό σχεδιασμό του φορέα.
4. Με απόφαση του Υπουργού Περιβάλλοντος, Χωροταξίας
και Δημοσίων Έργων ή του κατά περίπτωση αρμόδιου
Υπουργού, καθορίζονται ειδικότερα οι ενέργειες και
τα στοιχεία που απαιτούνται για την προετοιμασία του κυρίου
του έργου ανά κατηγορία ή κατηγορίες μελετών και
το ειδικότερο περιεχόμενο του φακέλου του έργου, των
προκαταρκτικών μελετών ανά κατηγορία μελέτης των
προκαταρκτικών μελετών και των τεχνικών εκθέσεων των
παραγράφων 3α του άρθρου 6 και 4α του άρθρου 7.
5. Με απόφαση του Υπουργού Περιβάλλοντος, Χωροταξίας
και Δημόσιων Έργων καθορίζονται τα αρχεία που
είναι υποχρεωμένες να τηρούν οι υπηρεσίες που εκτελούν
μελέτες, υπηρεσίες και έργα, για την παροχή πληροφοριών
κατά τον προγραμματισμό άλλων έργων και
την προεκτίμηση της δαπάνης των σχετικών συμβάσεων,
η πρόσβαση στα αρχεία, η αξιοποίησή τους από άλλες
υπηρεσίες και αναθέτουσες Αρχές, ο συντονισμός των
υπηρεσιών, η αρμόδια, για την τήρηση κεντρικού αρχείου
και την παροχή οδηγιών προς τις αναθέτουσες Αρχές,
υπηρεσία της Γενικής Γραμματείας Δημόσιων Έργων του
Υπουργείου Περιβάλλοντος, Χωροταξίας και Δημόσιων
Έργων και κάθε σχετικό θέμα.
6. Ο κύριος του έργου δύναται να αναθέτει την εκτέλεση
μέρους ή του συνόλου της προετοιμασίας του φακέλου
του έργου με δημόσια σύμβαση του νόμου αυτού.
7. Με απόφαση του Υπουργού Περιβάλλοντος, Χωροταξίας
και Δημόσιων Έργων, που εκδίδεται ύστερα από
γνώμη του Τεχνικού Συμβουλίου Μελετών της Γενικής
Γραμματείας Δημόσιων Έργων του Υπουργείου Περιβάλλοντος,
Χωροταξίας και Δημόσιων Έργων και του Τεχνικού
Επιμελητηρίου Ελλάδος, εγκρίνεται, με βάση τις
ισχύουσες εκάστοτε τεχνικές προδιαγραφές, κανονισμός
προεκτιμώμενων αμοιβών μελετών και υπηρεσιών,
που περιλαμβάνει: (α) ενιαίες τιμές προεκτιμώμενων
αμοιβών μελετών ανά μονάδα φυσικού αντικειμένου και
κατηγορία έργου, με βάση, κυρίως, τα προβλεπόμενα
στάδια μελέτης και τις ποσότητες των ομοίων ή τυποποιημένων
φυσικών αντικειμένων, ώστε να αποφεύγεται ο
πολλαπλασιασμός της αμοιβής στην περίπτωση αυτή και
(β) ενιαίες τιμές προεκτιμώμενων αμοιβών υπηρεσιών είτε
ανά μονάδα φυσικού αντικειμένου και κατηγορία έργου,
λαμβάνοντας υπόψη και τις ποσότητες των ομοίων ή
τυποποιημένων φυσικών αντικειμένων ώστε να αποφεύγεται
ο πολλαπλασιασμός της αμοιβής στην περίπτωση
αυτή είτε ανά μονάδα χρόνου απασχόλησης των προσώπων
(ανθρωπομήνες) που ασχολούνται με την παροχή
της υπηρεσίας, με βάση τα προσόντα και την εμπειρία
τους. Μετά την έκδοση της υπουργικής απόφασης, η
εφαρμογή των τιμών του κανονισμού για τον καθορισμό
της προεκτιμώμενης αξίας των συμβάσεων είναι υποχρεωτική
για τις αναθέτουσες Αρχές, οι οποίες λαμβάνουν
επιπρόσθετα υπόψη όλα τα στοιχεία που επηρεάζουν, κατά
την κρίση τους, τη συνολική δαπάνη της σύμβασης,
ανάλογα με τα χαρακτηριστικά της και τον επικαιροποιημένο
φάκελο του έργου.
Οι τιμές του κανονισμού αναπροσαρμόζονται κάθε
έτος, με βάση τον επίσημο δείκτη τιμών καταναλωτή του
προηγούμενου έτους. Μέχρι τις 20 Μαρτίου κάθε έτους
αποστέλλεται από την αρμόδια υπηρεσία της Γενικής
Γραμματείας Δημόσιων Έργων του Υπουργείου Περιβάλλοντος,
Χωροταξίας και Δημόσιων Έργων σχετικό έγγραφο
προς τους φορείς που αναθέτουν μελέτες και υπηρεσίες
του νόμου αυτού. Οι προκηρύξεις που εγκρίνονται
μετά την ημερομηνία αυτή λαμβάνουν υποχρεωτικά υπόψη
την αναπροσαρμογή των τιμών, για τον προσδιορισμό
της προεκτιμώμενης αμοιβής.

Άρθρο 5
Διαδικασίες ανάθεσης μελετών
Η Προϊσταμένη Αρχή επιλέγει, αναλόγως των στοιχείων
του φακέλου του έργου και των ιδιαιτεροτήτων της προς
ανάθεση μελέτης, μία εκ των διαδικασιών ανάθεσης των
επόμενων παραγράφων:
1. Όταν πρόκειται περί μελέτης σύνθετου έργου που
επιδέχεται εναλλακτικές λύσεις, ανατίθενται με την ίδια
προκήρυξη η προκαταρκτική μελέτη και η προμελέτη, κατά
τα οριζόμενα στο άρθρο 6.
2. Ο κύριος του έργου μπορεί να αναθέσει μεμονωμένα
την προκαταρκτική μελέτη, με ανάλογη προσαρμογή της
προκήρυξης της παραγράφου 2 του άρθρου 6 και εφαρμογή
των διατάξεων των παραγράφων 3 έως 6 του ίδιου
άρθρου. Στην περίπτωση αυτή οι ανάδοχοι υποβάλλουν
τις προκαταρκτικές μελέτες και τα επιπλέον στοιχεία του
φακέλου της τεχνικής προσφοράς του πρώτου εδαφίου
της παραγράφου 8 του άρθρου 6, χωρίς οικονομική προσφορά.
Οι μελέτες αξιολογούνται και βαθμολογούνται
ως προς την προτεινόμενη τεχνική λύση κατά τις διατάξεις
της παραγράφου 9α, κατατάσσονται και καταβάλλεται
η ορισθείσα από την προκήρυξη αμοιβή, κατά την παράγραφο
14 του άρθρου 6. Στον ανάδοχο με την ανώτερη
βαθμολογία η αμοιβή καταβάλλεται προσαυξημένη κατά
πενήντα τοις εκατό (50%). Επί ισοβαθμίας η προσαύξηση
κατανέμεται μεταξύ των ισοβαθμούντων.
Η διαδικασία της παραγράφου αυτής και της προηγούμενης
εφαρμόζεται για μελέτες που ανήκουν κατά κύριο
λόγο σε μία από τις κατηγορίες μελετών υπ' αριθ. 6 (αρχιτεκτονικές
μελέτες κτιριακών έργων), 8 (στατικές), 9
(μηχανολογικές, ηλεκτρολογικές και ηλεκτρονικές), 10
(συγκοινωνιακών έργων), 11 (λιμενικών έργων) και 13
(υδραυλικές) του άρθρου 2.
3. Όταν πρόκειται περί μελετών κτιριακών έργων και
έργων διαμόρφωσης ή ανάπλασης ελεύθερων κοινόχρηστων
χώρων, η προμελέτη και τα μετά από αυτήν στάδια
της μελέτης ανατίθενται, με εφαρμογή των διατάξεων
των παραγράφεων 7 έως 14 του άρθρου 6. Όπου στο άρθρο
αυτό αναφέρεται η προμελέτη νοούνται αντίστοιχα
τα υπολειπόμενα στάδια της μελέτης.
Η διαδικασία αυτή μπορεί να τύχει εφαρμογής, κατόπιν
απόφασης της Προϊσταμένης Αρχής που εκδίδεται μετά
από γνώμη του αρμόδιου τεχνικού συμβουλίου, στις κατηγορίες
των μελετών του τελευταίου εδαφίου της παραγράφου
2, ιδίως αν η μελέτη κρίνεται πρωτότυπη ή παρίσταται
επείγουσα ανάγκη διεκπεραίωσης αυτής.
4. Όταν η φύση της κατηγορίας της μελέτης το επιτρέπει
και ο κύριος του έργου εκτιμά ότι, με τη σύνταξη της
προκαταρκτικής μελέτης και την αξιολόγηση των αποτελεσμάτων
βοηθητικών μελετών και ερευνών θα καταστεί
δυνατός ο σαφής προσδιορισμός του τεχνικού αντικειμένου
της μελέτης, μπορεί να προβεί σε ενιαία προκήρυξη
της προκαταρκτικής και της οριστικής μελέτης, με παράλειψη
του ενδιάμεσου σταδίου. Στην περίπτωση αυτήν
εφαρμόζεται αναλόγως η διαδικασία του άρθρου 6 και ως
προμελέτη νοείται αντίστοιχα η οριστική μελέτη.
5. Εφόσον συντρέχει μία από τις παρακάτω περιπτώσεις,
είναι δυνατή η προκήρυξη της πλήρους μελέτης ή
επί μέρους σταδίων αυτής, με ανάλογη εφαρμογή της
διαδικασίας του άρθρου 7:
α) Όταν δεν απαιτούνται τεχνικά στοιχεία άλλα, πέραν
των ήδη περιεχομένων στο φάκελο έργου, όπως κατά κύριο
λόγο στις τοπογραφικές μελέτες ή γεωτεχνικές εργασίες.
β) Όταν περιέχονται στο φάκελο του έργου επαρκή τεχνικά
στοιχεία, ιδίως μελέτες προηγούμενων σταδίων.
γ) Όταν πρόκειται περί μικρού ή απλού έργου ή έργου
χωρίς αβεβαιότητες ως προς την τεχνική λύση.
δ) Όταν πρόκειται για έργα που χρηματοδοτούνται από
κοινοτικά προγράμματα με περιοριστικές προθεσμίες
απορρόφησης.
ε)Ότανπρόκειταιπερίμελετώνπου,κατάτιςισχύουσες
προδιαγραφές, εκπονούνται σε ένα στάδιο, όπως ιδίως
των κυκλοφοριακών, οικονομικών και κοινωνικών, ή των
μελετών που εκπονούνται κατ' ουσίαν σε ένα στάδιο,
όπως οι χωροταξικές, ρυθμιστικές, πολεοδομικές και ρυμοτομικές.
Στις περιπτώσεις β´ και γ´ της παραγράφου αυτής, για
την έγκριση της προκήρυξης απαιτείται προηγούμενη
γνωμοδότηση του αρμόδιου τεχνικού συμβουλίου και
στην περίπτωση δ´ απόφαση του Υπουργού Περιβάλλοντος,
Χωροταξίας και Δημόσιων Έργων.
6. Όταν πρόκειται περί μελετών αξιόλογων τεχνικών έργων
του ευρύτερου δημόσιου τομέα, που έχουν ευρύτερη
κοινωνική, αρχιτεκτονική, πολεοδομική και περιβαλλοντική
σημασία και η λειτουργία τους, ο όγκος τους ή άλλα
ιδιαίτερα χαρακτηριστικά τους έχουν επίδραση στο ευρύτερο
δομημένο ή φυσικό περιβάλλον, όπως είναι ιδίως
σημαντικά κτιριακά έργα, έργα επαναλαμβανόμενου τύπου,
μνημεία ή μνημειακά έργα, έργα διαμόρφωσης ή
ανάπλασης ελεύθερων κοινόχρηστων χώρων με υπερτοπικό
ή ιστορικό χαρακτήρα ή παρεμβάσεων πολεοδομικού
επιπέδου ιδιαίτερης σημασίας η επιλογή του
αναδόχου διενεργείται με αρχιτεκτονικό διαγωνισμό ή
διαγωνισμό μελετών. Στους διαγωνισμούς αυτούς δεν
υποβάλλονται οικονομικές προσφορές και η προκήρυξη
καθορίζει τουλάχιστον τον αριθμό και το χρηματικό ποσό
των προς απονομή βραβείων, τη σύνθεση της κριτικής
επιτροπής, την εξαγορά ή μη λύσεων πέραν των βραβευομένων
από τον κύριο του έργου, την προεκτιμώμενη
αμοιβή για την εκπόνηση του συνόλου της μελέτης και
των απαιτούμενων υποστηρικτικών μελετών και την πηγή
χρηματοδότησης του διαγωνισμού και της μελέτης. Με
απόφαση του Υπουργού Περιβάλλοντος, Χωροταξίας και
Δημόσιων Έργων, που εκδίδεται ύστερα από γνώμη του
Τεχνικού Επιμελητηρίου Ελλάδος, προσδιορίζονται ειδικότερα
οι περιπτώσεις στις οποίες είναι υποχρεωτική η
διενέργεια διαγωνισμού μελετών και κάθε λεπτομέρεια
που αφορά τη διαδικασία προκήρυξης και διενέργειας
του διαγωνισμού. Μέχρι την έκδοση της απόφασης οι αρχιτεκτονικοί
διαγωνισμοί διεξάγονται κατά τις κείμενες
περί αυτών διατάξεις.
Όταν ο διαγωνισμός εμπίπτει στο πεδίο εφαρμογής των
Οδηγιών 2004/18/ΕΚ και 2004/17/ΕΚ, εφαρμόζονται και οι
σχετικές περί διαγωνισμών μελετών διατάξεις αυτής.
Όταν προκηρύσσονται διεθνείς διαγωνισμοί ισχύουν επίσης
οι κανονισμοί της Διεθνούς Ένωσης Αρχιτεκτόνων
(UIA).

Άρθρο 6
Ανάθεση προκαταρκτικών μελετών και προμελέτης
με την ίδια προκήρυξη.
1. Για την έναρξη της διαδικασίας σύναψης των συμβάσεων
εκπόνησης προκαταρκτικών μελετών και προμελέτης
με την ίδια προκήρυξη απαιτείται να εγκριθεί από την
Προϊσταμένη Αρχή προκήρυξη, περίληψη της οποίας δημοσιεύεται
κατά το άρθρο 12. Όπου στο νόμο αυτόν αναφέρεται
ο όρος «προκαταρκτική μελέτη» νοείται το αντίστοιχο
αρχικό στάδιο κάθε κατηγορίας μελέτης, με το
οποίο προσδιορίζεται επαρκώς ο σχεδιασμός του έργου,
εφόσον προβλέπεται από τις σχετικές προδιαγραφές ή
την απόφαση της παραγράφου 4 του άρθρου 4.
Στο διαγωνισμό μπορούν να λάβουν μέρος όσοι έχουν
νόμιμο δικαίωμα συμμετοχής σύμφωνα με τις διατάξεις
του άρθρου 14, με υποβολή αίτησης εκδήλωσης ενδιαφέροντος,
δήλωσης κατά το άρθρο 15 παρ. 1 περί μη συνδρομής
λόγων αποκλεισμού εκ του άρθρου 16 και των
λοιπών στοιχείων που ζητούνται με την προκήρυξη και
αποδεικνύουν την εκπλήρωση των προϋποθέσεων ποιοτικής
επιλογής κατά το άρθρο 17.
2. Στην προκήρυξη ορίζονται τουλάχιστον:
α) Ο κύριος του έργου, η αναθέτουσα Αρχή και τα αρμόδια
αποφαινόμενα όργανα.
β) Το αντικείμενο της μελέτης με κάθε δυνατή λεπτομέρεια,
όπως προκύπτει από το φάκελο του έργου.
γ) Η κατηγορία πτυχίου, κατά την παράγραφο 2 του άρθρου
2, που απαιτείται για κάθε επί μέρους μελέτη της
σύμβασης, καθώς και η αντίστοιχη τάξη. Η καλούμενη τάξη
κάθε πτυχίου καθορίζεται με βάση τις προεκτιμώμενες
αμοιβές για το σύνολο των σταδίων κάθε κατηγορίας.
δ) Η προεκτιμώμενη από την υπηρεσία αμοιβή της προμελέτης,
η οποία υπολογίζεται όπως ορίζεται στις παραγράφους
2 και 7 του άρθρου 4 ή, αν δεν περιλαμβάνονται
τιμές στον κανονισμό για τη συγκεκριμένη κατηγορία μελετών,
με υπολογισμό της κατά μήνα απασχόλησης των
αναγκαίων προσώπων (ανθρωπομήνες) και εφαρμογή
των διατάξεων περί ενιαίων τιμών προεκτιμώμενων αμοιβών
υπηρεσιών που ορίζονται με την ίδια απόφαση, άλλως
η προεκτιμώμενη αμοιβή εκτιμάται από την υπηρεσία,
βάσει όλων των διαθέσιμων στοιχείων.
ε) Ο αριθμός των υποψηφίων στους οποίους θα ανατεθούν
οι προκαταρκτικές μελέτες, οι οποίοι δεν μπορεί να
είναι λιγότεροι των τριών, ούτε περισσότεροι των πέντε,
αναλόγως του μεγέθους και της πολυπλοκότητας του έργου.
στ) Η κατ' αποκοπή αμοιβή της προκαταρκτικής μελέτης,
στην οποία περιλαμβάνεται η αμοιβή για τις απαιτούμενες
στη φάση αυτή και μόνον υποστηρικτικές μελέτες.
Η κατ' αποκοπή αμοιβή μπορεί να καθορίζεται και με εκτίμηση
της σύνθεσης της απαιτούμενης ομάδας εργασίας
και του χρόνου απασχόλησής της.
ζ) Ο πίνακας περιεχομένων του φακέλου του έργου.
η) Η προθεσμία και ο τρόπος υποβολής αιτήσεων εκδήλωσης
ενδιαφέροντος, η διεύθυνση της υπηρεσίας στην
οποία υποβάλλονται οι αιτήσεις, η ημέρα και ώρα διεξαγωγής
της δημόσιας συνεδρίασης για τον έλεγχο των δικαιολογητικών
συμμετοχής, καθώς και ο τρόπος κοινοποίησης
των εγγράφων της διαδικασίας προς τους υποψηφίους.
θ) Τα απαιτούμενα δικαιολογητικά και λοιπά στοιχεία
και οι προϋποθέσεις συμμετοχής στη διαδικασία ανάθεσης
της μελέτης, σύμφωνα με τα οριζόμενα στα άρθρα 16
και 17.
ι) Τα τεύχη που συνοδεύουν την προκήρυξη και τη σειρά
ισχύος τους.
ια) Η προθεσμία παράδοσης της προκαταρκτικής μελέτης.
ιβ) Τα κριτήρια επιλογής στη διαδικασία ανάθεσης των
προκαταρκτικών μελετών και της προμελέτης.
ιγ) Τα κριτήρια ανάθεσης των προκαταρκτικών μελετών
και της προμελέτης και ο συντελεστής βαρύτητας ενός
εκάστου, καθώς και τα ελάχιστα επιτρεπτά όρια βαθμολόγησης
ανά κριτήριο εφόσον κρίνεται σκόπιμο.
ιδ) Η προθεσμία παράδοσης της προμελέτης, η οποία
πρέπει να αναλύεται κατά τα οριζόμενα στην παράγραφο
1 του άρθρου 27.
ιε) Η προθεσμία και ο τρόπος πρόσβασης στο φάκελο
του έργου και παραλαβής των τευχών και λοιπών στοιχείων
εκδήλωσης ενδιαφέροντος και το αντίτιμο για την προμήθειά
τους.
ιστ) Ο χρόνος ισχύος της οικονομικής προσφοράς για
την προμελέτη και η απαιτούμενη εγγύηση συμμετοχής
κατά την παράγραφο 7.
ιζ) Τα προς ανάθεση στάδια και οι προδιαγραφές της
μελέτης κατά το άρθρο 11.
ιη) Η δυνατότητα υποβολής και εναλλακτικής προσφοράς
στο στάδιο της προκαταρκτικής μελέτης.
3. Η ανάθεση της προκαταρκτικής μελέτης γίνεται στον
υποψήφιο που υποβάλλει την πλέον συμφέρουσα από
οικονομική άποψη προσφορά, με τα κριτήρια της παραγράφου
4. Τα κριτήρια ανάθεσης προκαταρκτικής μελέτης είναι,
κατά φθίνουσα σειρά βαρύτητας, τα ακόλουθα:
α) Η πληρότητα και διεξοδικότητα της εκτίμησης του
γενικού και ειδικού αντικειμένου της μελέτης, όπως προκύπτει
από την τεχνική έκθεση.
β) Η αποτελεσματικότητα της ομάδας εκπόνησης της
μελέτης, όπως προκύπτει από τη σύνθεσή της και τα στοιχεία
της ομάδας μελέτης, λαμβανομένων κυρίως υπόψη
των στελεχών του υποψηφίου και των αποδεδειγμένα μόνιμων
συνεργατών του.
γ) Η πληρότητα και αξιοπιστία της μεθοδολογίας, όπως
προκύπτει από τη σχετική πρόταση του υποψηφίου.
δ) Η αποτελεσματικότητα και η αξιοπιστία του προταθέντος
χρονοδιαγράμματος, σε συνδυασμό με τη στελέχωση
της ομάδας μελέτης και την απασχόληση του υποψηφίου
και της ομάδας του από εκπονούμενες μελέτες
και παρεχόμενες υπηρεσίες.
Με απόφαση του Υπουργού Περιβάλλοντος, Χωροταξίας
και Δημόσιων Έργων, που εκδίδεται μετά γνώμη του
αρμόδιου τεχνικού συμβουλίου, καθορίζεται ανώτερο και
κατώτερο όριο στα ποσοστά βαρύτητας των κριτηρίων
ανάθεσης. Μέχρι την έκδοση της απόφασης τα ποσοστά
ορίζονται με την προκήρυξη.
5. Οι φάκελοι των υποψηφίων περιέχουν, επί ποινή αποκλεισμού,
τα δικαιολογητικά και τα πιστοποιητικά που
προβλέπονται στην προκήρυξη, για τη διενέργεια της ποιοτικής
επιλογής και της ανάθεσης και υποβάλλονται ή
αποστέλλονται με οποιονδήποτε τρόπο στην Αρχή που
διεξάγει το διαγωνισμό μέχρι την καθορισμένη από την
προκήρυξη ημέρα και ώρα, κατά την οποία συνεδριάζει
δημοσίως η Επιτροπή Διαγωνισμού. Η Επιτροπή μονογράφει
κατ' αρχήν τα στοιχεία που περιέχονται στους φακέλους
των υποψηφίων και αποδεικνύουν το δικαίωμα
συμμετοχής τους στο διαγωνισμό κατά το άρθρο 14, την
υπεύθυνη δήλωση της παραγράφου 1 του άρθρου 15 και
τα υπόλοιπα οριζόμενα με την προκήρυξη δικαιολογητικά
και τα καταχωρεί στο πρακτικό. Την ίδια ημέρα ή, αν αυτό
δεν είναι δυνατό, τις αμέσως επόμενες εργάσιμες, ελέγχεται
η πληρότητα και το νομότυπο των εγγράφων και των
προϋποθέσεων συμμετοχής, αποκλείονται οι υποψήφιοι
που δεν πληρούν τις προϋποθέσεις συμμετοχής, καταλληλότητας
και ποιοτικής επιλογής, ολοκληρώνεται η διαδικασία
της επιλογής και ανακοινώνεται από τον πρόεδρο
της Επιτροπής ο πίνακας των υποψηφίων που επελέγησαν,
κατά το άρθρο 22. Οι φάκελοι των τεχνικών προσφορών
όσων αποκλείονται κατά τη φάση της επιλογής φυλάσσονται
κλειστοί, με ευθύνη του προέδρου, μέχρι την
εκδίκαση των ενστάσεων της επόμενης παραγράφου. Οι
φάκελοι των τεχνικών προσφορών αποσφραγίζονται σε
δημόσια συνεδρίαση της Επιτροπής Διαγωνισμού, που
διεξάγεται σε ημέρα και ώρα που ανακοινώνεται στους
υποψηφίους πριν από πέντε (5) τουλάχιστον ημέρες, το
περιεχόμενό τους καταγράφεται στο πρακτικό, τα στοιχεία
τους μονογράφονται από τα μέλη της Επιτροπής και
ελέγχεται η νομιμότητά τους. Σε κλειστές συνεδριάσεις
της Επιτροπής οι τεχνικές προσφορές αξιολογούνται,
βαθμολογούνται και οι υποψήφιοι κατατάσσονται σε πίνακα.
Η διαδικασία καταχωρείται στο πρακτικό της Επιτροπής,
το οποίο γνωστοποιείται στους υποψηφίους, κατά
το άρθρο 22. Η Προϊσταμένη Αρχή δεν κωλύεται να
αποφασίσει την ανάθεση, αν οι υποψήφιοι που πληρούν
τα κριτήρια επιλογής και ανάθεσης είναι λιγότεροι του
προκαθορισμένου με την προκήρυξη αριθμού των αναδόχων
της προκαταρκτικής μελέτης.
6. Κατά του πρακτικού επιλογής και ανάθεσης υποβάλλονται
ενστάσεις στον πρόεδρο της Επιτροπής Διαγωνισμού,
μέσα σε πέντε (5) εργάσιμες ημέρες από την κοινοποίηση.
Επί των ενστάσεων αποφασίζει η Προϊσταμένη
Αρχή, μετά από γνώμη της Επιτροπής Διαγωνισμού. Αν γίνει
δεκτή ένσταση που αφορά στη νομιμότητα της συμμετοχής
υποψηφίου, η Προϊσταμένη Αρχή διαμορφώνει
αναλόγως τη σειρά κατάταξης και εγκρίνει το αποτέλεσμα
του διαγωνισμού. Αν η ένσταση ασκήθηκε από αποκλεισθέντα
στη φάση της επιλογής υποψήφιο ή αφορά
στον τρόπο βαθμολόγησης της τεχνικής προσφοράς, με
την απόφασή της η Προϊσταμένη Αρχή αναπέμπει το πρακτικό
στην Επιτροπή Διαγωνισμού με αναλυτικές παρατηρήσεις
της Προϊσταμένης Αρχής, τις οποίες λαμβάνει
υπόψη η Επιτροπή Διαγωνισμού, αναβαθμολογεί κατά
την απόφαση και επανυποβάλλει το πρακτικό προς έγκριση.
Σε περίπτωση νέας διαφωνίας, η Προϊσταμένη Αρχή
με ειδικά αιτιολογημένη απόφασή της επαναβαθμολογεί
και εγκρίνει την ανάθεση.
7. Μετά την έκδοση της απόφασης ανάθεσης, η Προϊσταμένη
Αρχή εφαρμόζει τη διαδικασία της παραγράφου
1 του άρθρου 15. Εφόσον κάποιος από τους αναδόχους
αποκλειστεί, για τους λόγους που αναφέρονται στη διάταξη
αυτή, αναπληρώνεται από τους επιλαχόντες κατά τη
σειρά της βαθμολογίας τους. Η σύμβαση συνάπτεται κατά
το άρθρο 23 και οι ανάδοχοι καλούνται να προσέλθουν
ορισμένη ημέρα για την υπογραφή της σύμβασης εκπόνησης
της προκαταρκτικής μελέτης, με την οποία αναλαμβάνουν
την υποχρέωση να εκπονήσουν και να καταθέσουν,
την τελευταία ημέρα της καθορισμένης με την
προκήρυξη προθεσμίας, τη μελέτη και τα υπόλοιπα στοιχεία
που συγκροτούν την τεχνική προσφορά για την εκπόνηση
της προμελέτης και την οικονομική τους προσφορά.
Κατά την υπογραφή της σύμβασης οι ανάδοχοι
καταθέτουν, επί ποινή αποκλεισμού από τη διαδικασία,
εγγύηση συμμετοχής που ανέρχεται σε ποσοστό δύο τοις
εκατό (2%) επί της κατ' αποκοπήν αμοιβής της προκαταρκτικής
μελέτης, όταν ανήκουν στην Α´και Β´ τάξη πτυχίου
και πέντε τοις εκατό (5%) όταν ανήκουν στις υπόλοιπες.
Επί συμπράξεων και κοινοπραξιών μελετητών και
εταιρειών/γραφείων μελετών που είναι καταταγμένοι σε
διάφορες τάξεις, κατατίθεται κοινή εγγύηση, στην οποία
οι συμπράττοντες/κοινοπρακτούντες που ανήκουν στις
τάξεις Α´και Β´ μετέχουν με δύο τοις εκατό (2%) επί της
προεκτιμώμενης αμοιβής της κατηγορίας την οποία καλύπτουν
και πέντε τοις εκατό (5%) εφόσον ανήκουν στις
υπόλοιπες.
Η εγγύηση παρέχεται κατά τις διατάξεις των παραγράφων
2 και 4 του άρθρου 24 και εφόσον έχει χρόνο λήξης
πρέπει αυτός να υπερκαλύπτει τουλάχιστον κατά έξι (6)
μήνες την προθεσμία παράδοσης της προκαταρκτικής
μελέτης, καταπίπτει δε, υπέρ του κυρίου του έργου, αν
δεν υποβληθεί εμπρόθεσμα η προκαταρκτική μελέτη ή αν
ο ανάδοχος της προμελέτης δεν προσέλθει εμπρόθεσμα
για την υπογραφή της σχετικής σύμβασης. Η εγγύηση
συμμετοχής του αναδόχου της προμελέτης αντικαθίσταται
κατά την υπογραφή της σύμβασης με την εγγύηση καλής
εκτέλεσης του άρθρου 24, ενώ στους λοιπούς υποψηφίους
επιστρέφεται μετά τη σύναψη της σύμβασης.
8. Η τεχνική προσφορά για τη διεξαγωγή της διαδικασίας
ανάθεσης της προμελέτης υποβάλλεται σε σφραγισμένο
φάκελο και περιλαμβάνει επί ποινή αποκλεισμού
την προκαταρκτική μελέτη του έργου, η οποία συντάσσεται
σύμφωνα με τις προδιαγραφές και τους ειδικούς
όρους της πρόσκλησης και συνοδεύεται από επαρκώς
τεκμηριωμένο προϋπολογισμό της τεχνικής λύσης που
προκρίνει ο υποψήφιος και της εναλλακτικής λύσης. Δεν
αξιολογούνται στοιχεία που υποβάλλονται επιπλέον των
οριζομένων στην προκήρυξη. Εφόσον το επιτρέπει η προκήρυξη,
οι διαγωνιζόμενοι μπορούν να υποβάλλουν μέχρι
μία εναλλακτική τεχνική και οικονομική προσφορά.
Με το φάκελο της τεχνικής του προσφοράς ο υποψήφιος
υποβάλλει σφραγισμένο απαραβίαστο φάκελο που
περιέχει την αναλυτική οικονομική προσφορά του που περιλαμβάνει,
επί ποινή αποκλεισμού, ανάλυση των επί μέρους
αμοιβών: (α) για τον προγραμματισμό, την επίβλεψη
και την αξιολόγηση των αναγκαίων ερευνητικών εργασιών
πάσης φύσεως, (β) την εκπόνηση υποστηρικτικών
μελετών, (γ) την εκπόνηση της Προμελέτης, (δ) της Μελέτης
Περιβαλλοντικών Επιπτώσεων όταν απαιτείται και
(ε) κάθε άλλη αμοιβή προβλεπόμενη από τις ισχύουσες
διατάξεις. Η οικονομική προσφορά δεν περιλαμβάνει
αμοιβές για την εκτέλεση ερευνητικών εργασιών, οι οποίες
ανατίθενται με ιδιαίτερη σύμβαση. Η οικονομική προσφορά
συντίθεται, για κάθε επί μέρους κατηγορία, από
τις ποσότητες του φυσικού αντικειμένου που προκύπτουν
από την προτεινόμενη λύση και τις προσφερόμενες τιμές
ανά φυσικό αντικείμενο.
Με απόφαση του Υπουργού Περιβάλλοντος, Χωροταξίας
και Δημόσιων Έργων ορίζεται η διαδικασία φύλαξης
των οικονομικών προσφορών που υποβάλλονται κατά τις
διατάξεις του νόμου αυτού, από την υποβολή μέχρι την
αποσφράγισή τους.
9. Κριτήρια ανάθεσης της προμελέτης είναι:
α) Η ποιότητα της τεχνικής προσφοράς, η οποία συνίσταται:
αα) Στην πληρότητα της διερεύνησης εναλλακτικής λύσης.
ββ) Στα χαρακτηριστικά της προτεινόμενης με την προσφορά
λύσης, η οποία βαθμολογείται, ανάλογα με τη φύση
του έργου, με βάση ένα ή περισσότερα από τα παρακάτω
υποκριτήρια:
(1) Τα λειτουργικά χαρακτηριστικά της λύσης.
Η υποβληθείσα οικονομική προσφορά κατά κατηγορία
μελέτης απορρίπτεται εφόσον οι ποσότητες του φυσικού
αντικειμένου της προσφοράς δεν αντιστοιχούν στην προτεινόμενη
τεχνική λύση.
(3) Την ευκολία κατασκευής της λύσης.
(4) Τη δαπάνη του έργου, που περιλαμβάνει τη δαπάνη
κατασκευής του και, εφόσον ορίζεται στην πρόσκληση,
την ετήσια δαπάνη λειτουργίας και συντήρησης κατά τη
διάρκεια ζωής του έργου. Στην προκήρυξη περιλαμβάνονται
συγκεκριμένα οι παράμετροι υπολογισμού της δαπάνης
λειτουργίας και συντήρησης του έργου.
(5) Τον προβλεπόμενο χρόνο υλοποίησης του έργου.
(6) Τις περιβαλλοντικές επιπτώσεις της λύσης.
Με απόφαση του Υπουργού Περιβάλλοντος, Χωροταξίας
και Δημόσιων Έργων καθορίζονται οι επί μέρους συντελεστές
βαρύτητας των ως άνω υποκριτηρίων της τεχνικής
προσφοράς, ενώ μπορεί να εξειδικεύονται ανάλογα
με την κατηγορία, το μέγεθος και το είδος έργου ή να
προστίθενται και άλλα. Μέχρι την έκδοση της απόφασης
οι συντελεστές βαρύτητας των υποκριτηρίων ορίζονται
στην προκήρυξη. Η τεχνική προσφορά των υποψηφίων
βαθμολογείται σε εκατονταβάθμια κλίμακα και η βαρύτητα
του κριτηρίου αυτού στην τελική βαθμολογία των υποψηφίων
ορίζεται σε ογδόντα πέντε τοις εκατό (85%).
β) Η οικονομική προσφορά του υποψηφίου για την εκπόνηση
της προτεινόμενης από αυτόν κύριας τεχνικής
λύσης και των εναλλακτικών της, εφόσον προβλέπεται η
υποβολή τους, που περιλαμβάνει και τις αμοιβές για απαραίτητες
υποστηρικτικές μελέτες και εργασίες. Σε περίπτωση
εφαρμογής της παραγράφου 3 του άρθρου 5, η οικονομική
προσφορά αναλύεται λεπτομερώς στα επί μέρους
στάδια μελέτης.
Η υποβληθείσα οικονομική προσφορά απορρίπτεται
εφόσον κατά κατηγορία μελέτης παραβιάζει τις εθνικές
νομοθετικές και κανονιστικές διατάξεις σχετικά με τις
αμοιβές της προς ανάθεση μελέτης ή εφόσον οι ποσότητες
του φυσικού αντικειμένου της προσφοράς δεν αντιστοιχούν
στην προτεινόμενη τεχνική λύση.
Η οικονομική προσφορά των υποψηφίων βαθμολογείται
σε εκατονταβάθμια κλίμακα με τον τρόπο που ορίζεται
στην προκήρυξη και η βαρύτητα του κριτηρίου αυτού
στην τελική βαθμολογία ορίζεται σε δεκαπέντε τοις εκατό
(15%). Με απόφαση του Υπουργού Περιβάλλοντος, Χωροταξίας
και Δημόσιων Έργων καθορίζεται ενιαίος τρόπος
βαθμολόγησης της οικονομικής προσφοράς. Μέχρι
την έκδοση της απόφασης ο τρόπος βαθμολόγησης ορίζεται
στην προκήρυξη.
10. Οι φάκελοι των τεχνικών προσφορών ανοίγονται την
προκαθορισμένη ημέρα και ώρα σε δημόσια συνεδρίαση
της Επιτροπής Διαγωνισμού, μονογράφονται τα στοιχεία
τους από τα μέλη της Επιτροπής Διαγωνισμού και καταγράφεται
το περιεχόμενό τους στο πρακτικό. Οι μελέτες
και τα λοιπά στοιχεία των τεχνικών προσφορών ελέγχονται,
αξιολογούνται και βαθμολογούνται σε εκατονταβάθμια
κλίμακα και καταχωρείται η βαθμολογία στο πρακτικό
της Επιτροπής. Η τεχνική προσφορά για την ανάθεση
της προμελέτης βαθμολογείται με τα κριτήρια της παραγράφου
9α και θεωρείται αποδεκτή εφόσον η
βαθμολογία της υπερβαίνει τις εξήντα (60) μονάδες και οι
επί μέρους βαθμολογίες των κριτηρίων ανάθεσης είναι
πάνω από τα αντίστοιχα ελάχιστα όρια, όπως καθορίσθηκαν
με την προκήρυξη, αλλιώς απορρίπτεται, η μελέτη
επιστρέφεται και ο υποψήφιος αποκλείεται της περαιτέρω
διαδικασίας χωρίς να δικαιούται αμοιβή για τη μελέτη.
Το πρακτικό της Επιτροπής μετά την ολοκλήρωσή του
κοινοποιείται στους υποψήφιους κατά το άρθρο 22 και
κατ' αυτού υποβάλλονται ενστάσεις στον πρόεδρο της
Επιτροπής Διαγωνισμού, μέσα σε δέκα (10) ημέρες από
την κοινοποίηση. Επί των ενστάσεων αποφασίζει η Προϊσταμένη
Αρχή, μετά από γνώμη της Επιτροπής Διαγωνισμού.
Αν γίνει δεκτή ένσταση που αφορά στο νομότυπο
της τεχνικής προσφοράς διαγωνιζομένου, η Προϊσταμένη
Αρχή διαμορφώνει με την απόφασή της αναλόγως το
πρακτικό, ενώ, αν αφορά τη βαθμολόγηση, το πρακτικό
αναπέμπεται στην Επιτροπή Διαγωνισμού με αναλυτικές
παρατηρήσεις της Προϊσταμένης Αρχής, σχετικά με τις
πλημμέλειες της βαθμολόγησης, η οποία τις λαμβάνει
υπόψη και το διαμορφώνει αναλόγως. Σε περίπτωση νέας
διαφωνίας η Προϊσταμένη Αρχή με ειδικά αιτιολογημένη
απόφασή της, αναβαθμολογεί την τεχνική προσφορά.
11. Οι οικονομικές προσφορές αποσφραγίζονται μετά
την οριστικοποίηση του πίνακα της βαθμολογίας των τεχνικών
προσφορών, σε δημόσια συνεδρίαση της Επιτροπής
Διαγωνισμού, η διεξαγωγή της οποίας γνωστοποιείται
εγγράφως στους ενδιαφερόμενους προ πέντε (5) ημερών
και καταχωρείται το περιεχόμενό τους στο πρακτικό.
Η Επιτροπή εξετάζει κατ' αρχήν τις προσφορές κατά την
παράγραφο 9β, βαθμολογεί τις προσφορές που κρίνει
αποδεκτές, σταθμίζοντας τη βαθμολογία τους με τη βαθμολογία
των τεχνικών προσφορών και υποβάλλει στην
Προϊσταμένη Αρχή το πρακτικό με εισήγηση για τον υποψήφιο
που υπέβαλε την πλέον συμφέρουσα προσφορά.
Επί ισοβαθμίας προκρίνεται ο υποψήφιος με τη μεγαλύτερη
βαθμολογία στην τεχνική προσφορά. Το πρακτικό
κοινοποιείται στους ενδιαφερόμενους κατά τους όρους
της προκήρυξης. Ως προς τις ενστάσεις κατά του πρακτικού
της Επιτροπής και την απόφαση της Προϊσταμένης
Αρχής εφαρμόζονται αναλόγως οι διατάξεις της παραγράφου
12. Η Προϊσταμένη Αρχή μπορεί, σε οποιαδήποτε φάση
της διαδικασίας αναθέσεων του παρόντος άρθρου, με αιτιολογημένη
απόφασή της:
α) Να ανακαλέσει την προκήρυξη και να ακυρώσει το
αποτέλεσμα, πριν ή μετά την κατακύρωσή του, αν συντρέχει
παραβίαση των κειμένων διατάξεων, η οποία επηρεάζει
το αποτέλεσμα του διαγωνισμού, εφόσον δεν μπορεί
η παραβίαση να επανορθωθεί με εφαρμογή της επόμενης
περίπτωσης.
β) Να ακυρώσει εν μέρει και να επαναλάβει τη διαδικασία
ή να αναμορφώσει το αποτέλεσμά της, αν διαπιστώσει
ότι σε κάποιο στάδιο εμφιλοχώρησαν σφάλματα και
παραλείψεις, που επηρεάζουν το αποτέλεσμα του διαγωνισμού.
γ) Να ακυρώσει το αποτέλεσμα αν ο συναγωνισμός δεν
ήταν επαρκής ή αν υφίστανται βάσιμες ενδείξεις ότι
υπήρξε συνεννόηση των διαγωνιζομένων για την αποφυγή
του πραγματικού συναγωνισμού. Στην τελευταία αυτή
περίπτωση οι συνεννοηθέντες αποκλείονται από την καθ'
οιονδήποτε τρόπο εκπόνηση της προς ανάθεση μελέτης
ή των επόμενων σταδίων της και κινείται εναντίον τους
υποχρεωτικά, με πρωτοβουλία της Προϊσταμένης Αρχής,
η πειθαρχική διαδικασία.
δ) Να ανακαλέσει την προκήρυξη, αν δεν επιθυμεί πλέον
την εκπόνηση της μελέτης ή να μην εγκρίνει το αποτέλεσμα
αν κριθεί ασύμφορο για τον κύριο του έργου ή να
επαναπροκηρύξει το διαγωνισμό με τροποποίηση των
αρχικών όρων. Στις περιπτώσεις του εδαφίου αυτού καταβάλλεται
η κατ' αποκοπήν αμοιβή των προκαταρκτικών
μελετών.
13. Με την απόφαση της Προϊσταμένης Αρχής για την
ανάθεση της προμελέτης, εγκρίνεται ταυτόχρονα και η
προκαταρκτική μελέτη με τις υποστηρικτικές μελέτες
που τυχόν τη συνοδεύουν, μετά από γνώμη του αρμόδιου
τεχνικού συμβουλίου, όταν αυτή προβλέπεται. Μετά τη
σύναψη της σύμβασης, ο ανάδοχος υποβάλλει την Προμελέτη
Περιβαλλοντικών Επιπτώσεων (Π.Π.Ε.) για την
εξασφάλιση θετικής γνωμοδότησης για την Προκαταρκτική
Περιβαλλοντική Εκτίμηση και Αξιολόγηση (Π.Π.
Ε.Α.), αν απαιτείται. Αν για την έγκριση της Π.Π.Ε. ή και
την προώθηση της Προμελέτης ανεξαρτήτως έγκρισης
της Π.Π.Ε., προκύψουν από τις γνωμοδοτήσεις των αρμόδιων
φορέων αναγκαίες μη ουσιώδεις τροποποιήσεις ή
βελτιώσεις στην ανατεθείσα προμελέτη ή τροποποιήσεις
που οφείλονται στις εκτελούμενες στη φάση αυτή υποστηρικτικές
εργασίες, ο ανάδοχος καλείται να τις υλοποιήσει
στα πλαίσια της σύμβασης, χωρίς ιδιαίτερο αντάλλαγμα.
Αν οι αναγκαίες μεταβολές κρίνονται σημαντικές,
εφαρμόζονται οι διατάξεις των παραγράφων 3 και 4 του
άρθρου 29, υπό την προϋπόθεση ότι οι αλλαγές δεν ανατρέπουν
ουσιωδώς την αρχική πρόσκληση και δεν αντιτίθενται
στην αρχή της ίσης μεταχείρισης των υποψηφίων.
Αν δεν υπάρξει συμφωνία, η σύμβαση διαλύεται αζημίως
για τον κύριο του έργου και η προμελέτη προκηρύσσεται
εκ νέου με τις τυχόν ενδεικνυόμενες αλλαγές, σύμφωνα
με τη διαδικασία του άρθρου 7. Ανάλογες διαδικασίες
ακολουθούνται και στις περιπτώσεις ανάθεσης του
άρθρου 7, όταν προκύψουν τροποποιήσεις του συμβατικού
αντικειμένου κατά τη φάση της προμελέτης.
14. Οι προκαταρκτικές μελέτες που κρίθηκαν παραδεκτές
κατά την παράγραφο 10 παραλαμβάνονται από την
Επιτροπή Διαγωνισμού, μετά το άνοιγμα και τη βαθμολόγησή
τους, ανεξαρτήτως αν ανατεθεί η προμελέτη, περιέρχονται
στην κυριότητα της αναθέτουσας Αρχής και
καταβάλλεται η ορισθείσα αμοιβή.

Άρθρο 7
Ανάθεση οριστικής μελέτης ή άλλων σταδίων
εκτός προκαταρκτικών μελετών
1. Για την ανάθεση της οριστικής μελέτης χωρίς αξιολόγηση
προκαταρκτικών μελετών όπως και των μελετών
της παρ. 5 του άρθρου 5, ο εργοδότης συντάσσει προκήρυξη,
η οποία δημοσιεύεται κατά το άρθρο 12.
Η διαδικασία ανάθεσης που ακολουθείται είναι είτε η
ανοικτή είτε η κλειστή, αναλόγως της πολυπλοκότητας
του μεγέθους και της εξειδικευμένης εμπειρίας που απαιτείται
για την εκπόνηση της μελέτης.
2. Στην προκήρυξη ορίζονται τουλάχιστον:
α) Ο κύριος του έργου, η αναθέτουσα Αρχή και τα αρμόδια
αποφαινόμενα όργανα.
β) Το αντικείμενο της μελέτης, όπως προκύπτει από τον
επικαιροποιημένο φάκελο έργου, με κάθε δυνατή λεπτομέρεια
και οι προδιαγραφές της μελέτης, κατά το άρθρο
3. Στο διαγωνισμό μπορούν να λάβουν μέρος όσοι
έχουν νόμιμο δικαίωμα συμμετοχής σύμφωνα με τις διατάξεις
του άρθρου 14, καταθέτοντας προσφορά, που περιλαμβάνει:
α) υπεύθυνη δήλωση κατά το άρθρο 15 παρ.
1 και τα υπόλοιπα απαιτούμενα κατά την προκήρυξη στοιχεία,
όπως ορίζονται στα άρθρα 15, 16 και 17, β) φάκελο
τεχνικής και γ) φάκελο οικονομικής προσφοράς.
Σε περίπτωση κλειστής διαδικασίας, φάκελο τεχνικής
και οικονομικής προσφοράς υποβάλλουν μόνον όσοι επιλέγονται
κατά το στάδιο της ποιοτικής επιλογής μετά από
πρόσκληση της αναθέτουσας Αρχής και μέσα στην προθεσμία
που ορίζεται στην παράγραφο 2 του άρθρου 13.
4. Η ανάθεση της σύμβασης γίνεται στον υποψήφιο που
υποβάλλειτηνπλέονσυμφέρουσααπόοικονομικήάποψη
προσφορά, με εφαρμογή των κριτηρίων της παραγράφου 6.
Για το σκοπό της ανάθεσης υποβάλλονται τεχνικές
και οικονομικές προσφορές. Ο φάκελος της τεχνικής
προσφοράς περιέχει:
α) Τεχνική έκθεση για τη συγκεκριμένη μελέτη, στηριζόμενη
στα υπάρχοντα στοιχεία του επικαιροποιημένου
φακέλου του έργου, με επισήμανση των τυχόν προβλημάτων
και εισήγηση του τρόπου επίλυσής τους.
β) Οργανόγραμμα με την ομάδα μελέτης και τον συντονιστή
της, όπου παρουσιάζεται η κατανομή ευθυνών μεταξύ
των μελών της και στοιχεία για την αποτελεσματικότητα
της δράσης της σε εκπονηθείσες μελέτες και το
βαθμό επιτυχίας της κατά τη φάση εκτέλεσης των αντίστοιχων
έργων.
γ) Έκθεση με περιγραφή της μεθοδολογίας, με την
οποία ο ενδιαφερόμενος θα παράσχει τις ζητούμενες
υπηρεσίες, που περιλαμβάνει το γενικό πρόγραμμα εκπόνησης
της μελέτης με κατάτμηση σε επί μέρους δραστηριότητες,
τις εσωτερικές διαδικασίες παραγωγής της
μελέτης, το χρονοδιάγραμμα όπου παρουσιάζεται η χρονική
κλιμάκωση των δραστηριοτήτων, τον τρόπο αξιοποίησης
του εξοπλισμού και πληροφορίες για την ολοκλήρωση
του συμβατικού αντικειμένου εκτελεσθεισών συμβάσεων
μελετών και τον τρόπο εφαρμογής τους.
δ) Πίνακα των ανειλημμένων υποχρεώσεων του υποψηφίου,
βάσει των υπογεγραμμένων συμβάσεων, με τον
προβλεπόμενο φόρτο κατά το χρόνο εκπόνησης της υπό
ανάθεσημελέτης,μεστοιχείαγιατηνπροβλεπόμενηαπασχόληση
των μελών της προτεινόμενης ομάδας μελέτης.
5. Η οικονομική προσφορά συντίθεται για κάθε επί μέρους
κατηγορία μελέτης σύμφωνα με τις διατάξεις των
παραγράφων 7 και 8 του άρθρου 4 και περιλαμβάνει τις
αμοιβές για την εκπόνηση των μελετών και για τον προγραμματισμό,
την επίβλεψη και την αξιολόγηση των αναγκαίων
ερευνητικών εργασιών πάσης φύσεως, ενώ δεν
μπορεί να περιλαμβάνει αμοιβές για την εκτέλεση ερευνητικών
εργασιών, οι οποίες ανατίθενται με ιδιαίτερη σύμβαση.
6. Τα κριτήρια ανάθεσης των μελετών της παραγράφου
1 είναι τα ακόλουθα:
α) Η πληρότητα και αρτιότητα της εκτίμησης του γενικού
και ειδικού αντικειμένου της μελέτης, όπως προκύπτει
από την τεχνική έκθεση της παραγράφου 4α και τα
λοιπά τεχνικά πλεονεκτήματα της προσφοράς.
β) Η οργανωτική αποτελεσματικότητα της ομάδας εκπόνησης
της μελέτης, όπως προκύπτει από την σύνθεσή
της και τα στοιχεία αυτής, λαμβανομένων κυρίως υπόψη
των στελεχών και των αποδεδειγμένα μόνιμων συνεργατών,
η διαπιστωμένη ικανότητα του συντονιστή της ομάδας
στην εξεύρεση τεχνικών λύσεων και το πέραν του βασικού,
όπως προβλέπεται στη διακήρυξη, διατιθέμενο για
την εκτέλεση της σύμβασης πρόσθετο στελεχικό δυναμικό
του, η αποτελεσματικότητα και αξιοπιστία της μεθοδολογίας
του, η αποτελεσματικότητα και αξιοπιστία του
προταθέντος χρονοδιαγράμματος, σε συνδυασμό με τη
στελέχωση της ομάδας μελέτης και την απασχόληση του
υποψηφίου και της ομάδας του από εκπονούμενες μελέτες
και παρεχόμενες υπηρεσίες.
γ) Η οικονομική προσφορά.
Η βαρύτητα του ανωτέρω υπό α´ κριτηρίου στο σύνολο
της βαθμολογίας είναι τριάντα πέντε τοις εκατό (35%),
του υπό β´ κριτηρίου σαράντα τοις εκατό (40%) και του
υπό γ´ κριτηρίου είκοσι πέντε τοις εκατό (25%). Σε περίπτωση
τήρησης της κλειστής διαδικασίας η βαρύτητα του
υπό α´ κριτηρίου είναι τριάντα πέντε τοις εκατό (35%), του
υπό β´ κριτηρίου τριάντα πέντε τοις εκατό (35%) και του
υπό γ´ κριτηρίου τριάντα τοις εκατό (30%).
Στις περιπτώσεις που πρόκειται να ανατεθεί μελέτη με
συνολική προεκτιμώμενη αμοιβή κατώτερη των εκατόν είκοσι
χιλιάδων (120.000) ευρώ, στα κριτήρια ανάθεσης περιλαμβάνεται
υποχρεωτικά και η γνώση των ιδιαίτερων
συνθηκών του τόπου εκτέλεσης του προς μελέτη έργου.
Η βαρύτητα του κριτηρίου αυτού στο σύνολο της βαθμολογίας
είναι είκοσι τοις εκατό (20%). Στην περίπτωση αυτή
η βαρύτητα του υπό στοιχείο β´ της παραγράφου αυτής
κριτηρίου μειώνεται σε είκοσι τοις εκατό (20%).
Με απόφαση του Υπουργού Περιβάλλοντος, Χωροταξίας
και Δημόσιων Έργων καθορίζεται ενιαίος τρόπος
βαθμολόγησης της οικονομικής προσφοράς. Μέχρι την
έκδοση της απόφασης ο τρόπος βαθμολόγησης ορίζεται
στην προκήρυξη.
7. Επί ανοικτής διαδικασίας οι φάκελοι των υποψηφίων
περιέχουν, επί ποινή αποκλεισμού, τα δικαιολογητικά και
τα πιστοποιητικά που προβλέπονται στην προκήρυξη για
τη διενέργεια τόσο της ποιοτικής επιλογής όσο και της
ανάθεσης. Επί κλειστής διαδικασίας υποβάλλεται φάκελος
που περιέχει τα δικαιολογητικά και στοιχεία που ορίστηκαν
στην προκήρυξη για τη διενέργεια της επιλογής.
Οι φάκελοι υποβάλλονται στο πρωτόκολλο της Αρχής
που διεξάγει το διαγωνισμό μέχρι την καθορισμένη ημέρα
και ώρα του διαγωνισμού, κατά την οποία η Επιτροπή Διαγωνισμού,
σε δημόσια συνεδρίαση, ελέγχει τα στοιχεία
που αποδεικνύουν το δικαίωμα συμμετοχής στο διαγωνισμό
κατά το άρθρο 14, την υπεύθυνη δήλωση και τα λοιπά
δικαιολογητικά που τυχόν απαιτούνται από την προκήρυξη
για την απόδειξη εκπλήρωσης των προϋποθέσεων
ποιοτικής επιλογής, καταγράφει το περιεχόμενό τους στο
πρακτικό και τα μονογράφει. Την ίδια ημέρα ή, αν αυτό
δεν είναι δυνατό, τις αμέσως επόμενες εργάσιμες, ελέγχεται
η πληρότητα και το νομότυπο των εγγράφων και των
προϋποθέσεων συμμετοχής, αποκλείονται όσοι υποψήφιοι
δεν πληρούν τις προϋποθέσεις συμμετοχής, καταλληλότητας
και ποιοτικής επιλογής και ολοκληρώνεται η
διαδικασία της επιλογής. Όταν εφαρμόζεται κλειστή διαδικασία,
επιλέγονται βάσει των κριτηρίων ποιοτικής επιλογής
του άρθρου 17 οι πλέον κατάλληλοι υποψήφιοι
στον αριθμό που προβλέπεται στην προκήρυξη ή μικρότερο,
αν δεν υπάρξει ικανός αριθμός κατάλληλων υποψηφίων.
Το σχετικό πρακτικό κοινοποιείται στους υποψήφιους
κατά το άρθρο 22. Κατά του πρακτικού χωρούν ενστάσεις,
μέσα σε προθεσμία πέντε (5) εργάσιμων
ημερών. Επί των ενστάσεων αποφασίζει η Προϊσταμένη
Αρχή, ύστερα από γνώμη της Επιτροπής, μέσα σε προθεσμία
δέκα (10) εργάσιμων ημερών από την υποβολή τους.
8. Στην περίπτωση που εφαρμόζεται η ανοικτή διαδικασία
και ανεξάρτητα από την υποβολή ενστάσεων, η Επιτροπή
Διαγωνισμού ανοίγει την ίδια ημέρα, ή, αν αυτό δεν
είναι δυνατό, τις αμέσως επόμενες εργάσιμες, τους φακέλους
των τεχνικών προσφορών των υποψηφίων που
έγιναν δεκτοί, ενώ οι φάκελοι των υποψηφίων που αποκλείσθηκαν
παραμένουν σφραγισμένοι και φυλάσσονται,
με μέριμνα της Επιτροπής Διαγωνισμού, έως ότου παρέλθει
η σχετική προθεσμία ή οι αποκλεισθέντες υποψήφιοι
δηλώσουν γραπτώς ότι παραιτούνται του δικαιώματος
υποβολής ενστάσεων. Η Επιτροπή σημειώνει συνοπτικά
στο πρακτικό το περιεχόμενο των φακέλων και τα
μέλη της μονογράφουν κάθε φύλλο των στοιχείων της τεχνικής
προσφοράς. Ο έλεγχος των τεχνικών προσφορών
και η βαθμολόγησή τους, με την εφαρμογή των κριτηρίων
ανάθεσης, διεξάγεται σε κλειστή συνεδρίαση της Επιτροπής.
Μετά την έκδοση της απόφασης της Προϊσταμένης
Αρχής επί των ενστάσεων κατά του πρακτικού επί των τυπικών
δικαιολογητικών, αφού ληφθεί υπόψη η κρίση της,
ολοκληρώνεται το πρακτικό με τη βαθμολογία της τεχνικής
προσφοράς και τη σχετική αιτιολογία και κοινοποιείται
στους υποψήφιους κατά το άρθρο 22. Οι τεχνικές προσφορές
θεωρούνται αποδεκτές εφόσον η συνολική βαθμολογία
τους υπερβαίνει τις εξήντα (60) μονάδες της
εκατονταβάθμιας κλίμακας και οι επί μέρους βαθμολογίες
των κριτηρίων ανάθεσης είναι πάνω από τα αντίστοιχα
ελάχιστα όρια όπως καθορίζονται με την προκήρυξη,
αλλιώς απορρίπτονται και ο υποψήφιος αποκλείεται της
περαιτέρω διαδικασίας.
Σε περίπτωση κλειστής διαδικασίας η αναθέτουσα Αρχή
προσκαλεί εγγράφως, μετά την εκδίκαση των ενστάσεων
και την οριστικοποίηση της διαδικασίας επιλογής,
τους διαγωνιζόμενους που επελέγησαν να υποβάλουν
εντός της προθεσμίας που αναφέρεται στην παράγραφο
2 του άρθρου 13 την τεχνική και οικονομική προσφορά
τους και τα λοιπά στοιχεία που ζητούνται από την προκήρυξη
για τη διενέργεια της διαδικασίας ανάθεσης. Για τη
διαδικασία ανάδειξης του αναδόχου εφαρμόζονται αναλόγως
οι διατάξεις της παραγράφου αυτής που ισχύουν
για την ανοιχτή διαδικασία.
9. Κατά του πρακτικού ελέγχου και βαθμολόγησης των
τεχνικών προσφορών υποβάλλονται ενστάσεις στον πρόεδρο
της Επιτροπής Διαγωνισμού, μέσα σε δέκα (10) ημέρες
από την κοινοποίηση. Επί των ενστάσεων αποφασίζει
η Προϊσταμένη Αρχή, μετά από γνώμη της Επιτροπής
Διαγωνισμού. Αν γίνει δεκτή ένσταση για το νομότυπο της
τεχνικής προσφοράς διαγωνιζομένου, η Προϊσταμένη
Αρχή διαμορφώνει αναλόγως το πρακτικό. Αν η ένσταση
αφορά στη βαθμολόγηση, το πρακτικό αναπέμπεται στην
Επιτροπή Διαγωνισμού με αναλυτικές παρατηρήσεις της
Προϊσταμένης Αρχής σχετικά με τις πλημμέλειες της βαθμολόγησης,
η οποία τις λαμβάνει υπόψη και το διαμορφώνει
αναλόγως.
10. Μετά την οριστικοποίηση της βαθμολογίας των τεχνικών
προσφορών, τόσο στην ανοικτή όσο και στην κλειστή
διαδικασία, σε δημόσια συνεδρίαση της Επιτροπής
Διαγωνισμού που γνωστοποιείται εγγράφως στους υποψήφιους
προ πέντε (5) ημερών, αποσφραγίζονται οι οικονομικές
προσφορές και καταχωρείται το περιεχόμενό
τους στο πρακτικό.
Η υποβληθείσα οικονομική προσφορά κατά κατηγορία
μελέτης απορρίπτεται εφόσον οι ποσότητες του φυσικού
αντικειμένου της προσφοράς δεν αντιστοιχούν στο αντικείμενο
της μελέτης όπως προκύπτει από τα στοιχεία του
εδαφίου β΄ της παραγράφου 2.
Η Επιτροπή Διαγωνισμού βαθμολογεί τις οικονομικές
προσφορές και εισηγείται την ανάθεση της σύμβασης
στον υποψήφιο που υπέβαλε την πλέον συμφέρουσα
προσφορά, με στάθμιση της βαθμολογίας των τεχνικών
και των οικονομικών προσφορών. Επί ισοβαθμίας προκρίνεται
ο υποψήφιος με τη μεγαλύτερη βαθμολογία της τεχνικής
προσφοράς. Το πρακτικό κοινοποιείται στους υποψήφιους
κατά το άρθρο 22 και η προθεσμία υποβολής ενστάσεων
κατ´ αυτού είναι πέντε (5) εργάσιμες ημέρες. Επί
των ενστάσεων διατυπώνει τη γνώμη της η Επιτροπή και
τη διαβιβάζει, μαζί με το πρακτικό, στην Προϊσταμένη Αρχή,
που αποφασίζει για την έγκριση ή μη του αποτελέσματος
με τη σύμφωνη γνώμη της Επιτροπής. Οι διατάξεις
της παραγράφου 12 του άρθρου 6 εφαρμόζονται
ανάλογα.
11. Αν δεν καταστεί δυνατή η ανάθεση στον πρώτο κατά
σειρά βαθμολογίας υποψήφιο, επειδή δεν πληροί τις
προϋποθέσεις ανάληψης της μελέτης ή δεν κατέθεσε
εμπρόθεσμα την εγγύηση καλής εκτέλεσης, η Προϊσταμένη
Αρχή μπορεί να κατακυρώσει το διαγωνισμό στο
δεύτερο κατά σειρά βαθμολογίας υποψήφιο ή και στον
τρίτο, στην περίπτωση που και ο δεύτερος δεν πληροί τις
παραπάνω προϋποθέσεις.

Άρθρο 8
Συμφωνίες - πλαίσιο
1. Η διαδικασία ανάθεσης εκπόνησης μελετών ή παροχής
υπηρεσιών με συμφωνία-πλαίσιο εφαρμόζεται μετά
από σύμφωνη γνώμη του αρμόδιου τεχνικού συμβουλίου,
όταν πρόκειται να παραχθεί σύνολο όμοιων μελετών ή
υπηρεσιών, για τις οποίες δεν είναι γνωστά εκ των προτέρων
στοιχεία, όπως ιδίως ο ακριβής προσδιορισμός των
επί μέρους συμβάσεων, οι χρόνοι έναρξης και λήξης εκπόνησης
των επί μέρους μελετών ή παροχής υπηρεσιών,
όπως και οι ακριβείς χώροι στους οποίους θα εκτελεσθούν
οι συμβάσεις, μπορούν όμως να καθορισθούν οι τιμές
και ενδεχομένως οι ποσότητες αυτών. Οι συμφωνίεςπλαίσιο
συνάπτονται ιδίως για την εκτέλεση εργασιών
υποστηρικτικών μελετών.
2. Για την ανάθεση των συμφωνιών-πλαίσιο εφαρμόζονται
αναλόγως οι διατάξεις του άρθρου 7, εκτός αν ορίζεται
διαφορετικά στις διατάξεις του άρθρου αυτού. Η συμφωνία-πλαίσιο
συνάπτεται με έναν ανάδοχο μελέτης ή
υπηρεσίας, ο οποίος, ανάλογα με τις απαιτήσεις της προκήρυξης,
μπορεί να καλύπτει μία κατηγορία μελέτης του
άρθρου 2 ή περισσότερες, σε σύμπραξη ή κοινοπραξία
και διαθέτει τα απαιτούμενα από την προκήρυξη προσόντα.
Η διάρκεια της συμφωνίας-πλαίσιο προσδιορίζεται
στα τεύχη του διαγωνισμού και δεν μπορεί να υπερβαίνει
τα τρία (3) έτη.
3. Ηπροεκτιμώμενηαμοιβήτηςσυμφωνίας-πλαίσιοπου
ορίζεται στην προκήρυξη, είναι το μέγιστο δυνατό οικονομικό
αντικείμενο όλων των επί μέρους συμβάσεων που
προβλέπεται να συναφθούν μέσα στη χρονική περίοδο
ισχύος της και εφόσον υπερβαίνει το όριο εφαρμογής της
κοινοτικής Οδηγίας 2004/18/ΕΚ και 2004/17/ΕΚ περίληψη
της προκήρυξης, που συντάσσεται κατά τα οικεία υποδείγματα
των ως άνω Οδηγιών δημοσιεύεται στην Επίσημη
Εφημερίδα των Ευρωπαϊκών Κοινοτήτων. Στη διαδικασία
καλούνται να λάβουν μέρος όλες οι τάξεις πτυχίου κάθε
κατηγορίας μελετών του άρθρου 2 μεταξύ της τάξης
πτυχίου που προσδιορίζεται από το μέσο μέγεθος προεκτιμώμενης
αμοιβής των επί μέρους συμβάσεων που πρόκειται
να ανατεθούν, όπως εκτιμάται από την αναθέτουσα
Αρχή και το εβδομήντα πέντε τοις εκατό (75%) της συνολικής
προεκτιμώμενης αμοιβής της συμφωνίας - πλαισίου.
Η μέγιστη αξία των συμβάσεων που συνάπτονται
κατ´έτος επί τη βάσει συμφωνιών - πλαίσιο απαγορεύεται
να υπερβαίνει σε ποσοστό το δεκαπέντε τοις εκατό (15%)
των εγκεκριμένων ετήσιων πιστώσεων της αναθέτουσας
Αρχής, για μελέτες και υπηρεσίες, με εκτίμηση τριετίας.
Η προεκτιμώμενη αμοιβή κάθε συμφωνίας - πλαισίου με
αναθέτουσα Αρχή οργανισμό αυτοδιοίκησης α´και β´ βαθμού,
δεν επιτρέπεται να υπερβαίνει το ποσό των εξακοσίων
χιλιάδων (600.000) ευρώ. Δεν επιτρέπεται η σύναψη
επί μέρους σύμβασης αξίας μεγαλύτερης του είκοσι πέντε
τοις εκατό (25%) της συμβατικής αξίας της συμφωνίας
- πλαίσιο, ούτε η σύναψη νέας επί μέρους σύμβασης
εάν δεν έχει εκτελεσθεί τουλάχιστον το πενήντα τοις εκατό
(50%) των συμβάσεων που έχουν ήδη ανατεθεί βάσει
αυτής.
4. Η προκήρυξη για τη σύναψη συμφωνίας-πλαίσιο περιλαμβάνει
πέραν των στοιχείων του άρθρου 7, ιδίως:
α) Το μέγιστο αριθμό επί μέρους συμβάσεων που θα συναφθούν.
β) Περιγραφή του συνολικού τεχνικού αντικειμένου και,
εφόσον είναι δυνατό, το αντικείμενο των επί μέρους συμβάσεων.
γ) Τη συνολική διάρκεια της συμφωνίας - πλαίσιο.
δ) Το χρονικό διάστημα, από την πρόσκληση της Διευθύνουσας
Υπηρεσίας, για την υπογραφή των επί μέρους
συμβάσεων.
5. Ο φάκελος τεχνικής προσφοράς περιέχει:
α) Οργανόγραμμα της ομάδας μελέτης ή της ομάδας
παροχής των υπηρεσιών και του συντονιστή της, με κατανομή
ευθυνών μεταξύ των μελών της, στοιχεία για την
αποτελεσματικότητα της δράσης της σε εκπονηθείσες
μελέτες ή παρασχεθείσες υπηρεσίες αντίστοιχα και το
βαθμό επιτυχίας της κατά τη φάση εκτέλεσης των αντίστοιχων
έργων.
β) Πρόταση μεθοδολογίας που περιλαμβάνει το γενικό
πρόγραμμα εκπόνησης της μελέτης ή υπηρεσίας, με προσέγγιση
του αντικειμένου που περιλαμβάνει η συμφωνία πλαίσιο
και τις διαδικασίες παραγωγής της μελέτης.
6. Η ανάθεση των συμφωνιών - πλαίσιο γίνεται στον υποψήφιο
που προσφέρει την πλέον συμφέρουσα από οικονομική
άποψη προσφορά. Για την ανάδειξη της προσφοράς
αυτής χρησιμοποιούνται τα παρακάτω κριτήρια:
α) Η οργανωτική αποτελεσματικότητα της ομάδας εκπόνησης
της μελέτης ή της ομάδας παρόχου υπηρεσίας,
όπως προκύπτει από τη σύνθεσή της και τα στοιχεία αυτής,
λαμβανομένων κυρίως υπόψη των στελεχών και των
αποδεδειγμένα μόνιμων συνεργατών του υποψηφίου, η
διαπιστωμένη ικανότητα του συντονιστή της ομάδας στην
εξεύρεση τεχνικών λύσεων και το, πέραν του βασικού
όπως προβλέπεται στη διακήρυξη, διατιθέμενο για την
εκτέλεση της σύμβασης πρόσθετο στελεχικό δυναμικό
του, καθώς και η αποτελεσματικότητα και αξιοπιστία της
μεθοδολογίας του.
β) Η οικονομική προσφορά.
Η υποβληθείσα προσφορά απορρίπτεται αν παραβιάζει
τα οριζόμενα στην παράγραφο 8 του άρθρου 4.
Η βαρύτητα των δύο κριτηρίων επί της συνολικής βαθμολογίας
των υποψηφίων ορίζεται σε εβδομήντα πέντε
τοις εκατό (75%) και σε είκοσι πέντε τοις εκατό (25%) αντίστοιχα.
Με την υπουργική απόφαση που εκδίδεται μετά γνώμη
του αρμόδιου Συμβουλίου κατ' εξουσιοδότηση της παρ. 6
του άρθρου 7 ορίζεται ο τρόπος με τον οποίο βαθμολογείται
η οικονομική προσφορά.
7. Η συμφωνία - πλαίσιο και οι επί μέρους συμβάσεις της
συνάπτονται ως εξής:
Μετά την επιλογή και ανάθεση κατά τις διατάξεις του
άρθρου 7, η Προϊσταμένη Αρχή κοινοποιεί την κατακυρωτική
απόφαση στον επιλεγέντα ανάδοχο με πρόσκληση
για την υπογραφή της συμφωνίας, μέσα σε προθεσμία
που δεν μπορεί να είναι μικρότερη των δεκαπέντε (15)
ημερών. Κατά την υπογραφή της συμφωνίας - πλαίσιο οι
εγγυητικές επιστολές συμμετοχής στο διαγωνισμό επιστρέφονται
και αντικαθίστανται με εγγυήσεις καλής εκτέλεσης
που υπολογίζονται σε ποσοστό δύο τοις εκατό
(2%) επί του συνολικού ποσού της σύμβασης συμφωνίας
- πλαίσιο. Όταν, κατά τη διάρκεια ισχύος της συμφωνίας
- πλαίσιο, προκύψει ανάγκη παροχής των υπηρεσιών
που αποτελούν το αντικείμενό της, καλείται, με γραπτή
πρόσκληση της Διευθύνουσας Υπηρεσίας, ο ανάδοχος
να υπογράψει, μέσα στην ορισμένη από την προκήρυξη
προθεσμία, τη σύμβαση για την εκτέλεση του αντικειμένου
της επί μέρους σύμβασης μελέτης ή υπηρεσίας με
τους όρους της συμφωνίας - πλαίσιο. Αν η τεθείσα προθεσμία
παρέλθει άπρακτη, καταπίπτει η εγγύηση καλής
εκτέλεσης και η Διευθύνουσα Υπηρεσία κινεί τις διαδικασίες
κήρυξης έκπτωτου του αναδόχου σύμφωνα με το άρθρο 33.
Με την υπογραφή της σύμβασης κατατίθεται,
συμψηφιζόμενη με την ήδη κατατεθειμένη, εγγύηση καλής
εκτέλεσης κατά το άρθρο 24, υπολογιζόμενη επί του
ποσού της συγκεκριμένης σύμβασης, αλλιώς θεωρείται
ότι ο ανάδοχος αρνήθηκε τη σύναψή της.
8. Κατά τα λοιπά εφαρμόζονται αναλόγως οι περί εκτέλεσης
των συμβάσεων διατάξεις του νόμου αυτού, όπως
εξειδικεύονται στην Ειδική Συγγραφή Υποχρεώσεων της
συμφωνίας - πλαίσιο.

Άρθρο 9
Διαδικασία ανάθεσης σύμβασης
παροχής υπηρεσιών
1. Συμβάσεις παροχής υπηρεσιών της παραγράφου 2β
του άρθρου 1 μπορούν να ανατίθενται από τον κύριο του
έργου,μόνοεφόσονοιαναθέτουσεςΑρχέςαδυνατούννα
ανταποκριθούν αποτελεσματικά στα καθήκοντα αυτά και
εφ' όσον οι αρχές και οι υπηρεσίες της παραγράφου 1 του
άρθρου 3 αιτιολογημένα αρνηθούν να ανταποκριθούν σε
σχετικό αίτημα της αναθέτουσας Αρχής. Πριν από την
έγκριση της προκήρυξης απαιτείται, επί ποινή ακυρότητας
της διαδικασίας ανάθεσης, γνωμοδότηση του τεχνικού
συμβουλίου του Υπουργείου που εποπτεύει τον κύριο
του έργου ή της Γενικής Γραμματείας Δημόσιων Έργων
του Υπουργείου Περιβάλλοντος, Χωροταξίας και Δημόσιων
Έργων, αν στο εποπτεύον Υπουργείο δεν υπάρχει
τεχνικό συμβούλιο.
2. Για την ανάθεση σύμβασης παροχής υπηρεσιών τηρείται
είτε η ανοικτή είτε η κλειστή διαδικασία. Η κλειστή
διαδικασία ενδείκνυται κυρίως όταν πρόκειται να ανατεθεί
σύμβαση με αντικείμενο πολύπλοκο ή μεγάλο ή εξειδικευμένο.
Για τη διεξαγωγή της διαδικασίας συντάσσεται και
εγκρίνεται από την Προϊσταμένη Αρχή προκήρυξη, περίληψη
της οποίας, συντασσόμενη κατά τα αντίστοιχα υποδείγματα
των οδηγιών 2004/18/ΕΚ και 2004/17/ΕΚ, δημοσιεύεται
κατά το άρθρο 12. Στη διαδικασία μπορούν να
συμμετέχουν όσοι έχουν νόμιμο δικαίωμα συμμετοχής
σύμφωνα με τις διατάξεις του άρθρου 14, καταθέτοντας
προς τούτο προσφορά, η οποία περιλαμβάνει τα δικαιολογητικά
και στοιχεία των άρθρων 15, 16 και 17, όπως
εξειδικεύονται στην προκήρυξη και τους φακέλους τεχνικής
και οικονομικής προσφοράς.
Στην περίπτωση της κλειστής διαδικασίας υποβάλλουν
φάκελο τεχνικής και οικονομικής προσφοράς μόνο οι επιλεγέντες
κατά τη φάση της επιλογής υποψήφιοι.
3. Στην προκήρυξη ορίζονται τουλάχιστον:
α) Ο κύριος του έργου, η αναθέτουσα Αρχή και τα αρμόδια
αποφαινόμενα όργανα.
β) Το αντικείμενο της σύμβασης, όπως προκύπτει από
τον επικαιροποιημένο φάκελο του έργου, με κάθε δυνατή
λεπτομέρεια και οι προδιαγραφές των υπηρεσιών κατά το
άρθρο 11.
γ) Η προεκτιμώμενη από την υπηρεσία αμοιβή των υπηρεσιών,
που υπολογίζεται αναλυτικά σύμφωνα με τον κανονισμό
της παρ. 7 του άρθρου 4, αλλιώς η προεκτιμώμενη
αμοιβή εκτιμάται από την υπηρεσία βάσει όλων των
διαθέσιμων στοιχείων. Ορίζεται επίσης ο κωδικός αριθμός
της πίστωσης από την οποία χρηματοδοτείται η σύμβαση.
δ) Η διαδικασία ανάθεσης της σύμβασης, η προθεσμία
και ο τρόπος υποβολής των προσφορών, η διεύθυνση,
στην οποία γίνεται η υποβολή και ο τρόπος κοινοποίησης
των εγγράφων της διαδικασίας.
ε) Τα κριτήρια επιλογής, τα απαιτούμενα δικαιολογητικά
και λοιπά στοιχεία, μεταξύ των οποίων και τα απαιτούμενα
πτυχία και οι λοιπές προϋποθέσεις συμμετοχής στη
διαδικασία ανάθεσης της σύμβασης.
στ) Τα κριτήρια ανάθεσης της σύμβασης και η βαρύτητα
ενός εκάστου, καθώς και τα ελάχιστα όρια βαθμολόγησης
ανά κριτήριο εφόσον κρίνεται σκόπιμο.
ζ) Ο τρόπος διαμόρφωσης της οικονομικής προσφοράς
των υποψηφίων.
η) Τα τεύχη που συνοδεύουν την προκήρυξη και η σειρά
ισχύος τους.
θ) Η προθεσμία εκτέλεσης της σύμβασης, εφόσον απαιτείται
από τη φύση των προς ανάθεση υπηρεσιών.
ι) Ο χρόνος ισχύος της προσφοράς και η υποβολή εγγύησης
συμμετοχής στο διαγωνισμό, με χρόνο ισχύος
που υπερκαλύπτει τουλάχιστον κατά ένα μήνα το χρόνο
ισχύος της προσφοράς. Η εγγύηση συμμετοχής ορίζεται
σε ποσοστό δύο τοις εκατό (2%) επί του ποσού της προεκτιμώμενης
αμοιβής και εκδίδεται κατά τις διατάξεις του
άρθρου 24.
ια) Η τήρηση κλειστής ή ανοικτής διαδικασίας. Εφόσον
επιλεγεί η κλειστή, ορίζεται ο αριθμός των επιλεγόμενων
υποψηφίωνοιοποίοιδενμπορείναείναιλιγότεροιαπόπέντε
και περισσότεροι από δέκα.
4. Η ανάθεση της σύμβασης γίνεται στον υποψήφιο που
υποβάλλειτηνπλέονσυμφέρουσααπόοικονομικήάποψη
προσφορά. Για το σκοπό της ανάθεσης υποβάλλονται τεχνικές
και οικονομικές προσφορές. Στο φάκελο της τεχνικής
προσφοράς περιλαμβάνονται:
α) Τεχνική έκθεση, που περιλαμβάνει την εκτίμηση του
γενικού και ειδικού αντικειμένου της προς ανάθεση υπηρεσίας,
ανάλυση των επί μέρους ζητημάτων και προτεινόμενες
σε γενικές γραμμές λύσεις.
β) Έκθεση με περιγραφή της μεθοδολογίας παροχής
των υπηρεσιών, τις εσωτερικές διαδικασίες προσφοράς
της υπηρεσίας και τον τρόπο αξιοποίησης του εξοπλισμού,
οργανόγραμμα με τα μέλη της ομάδας και το συντονιστήτηςκαιστοιχείαγιατηναποτελεσματικότητατης
δράσης της ομάδας σε παρασχεθείσες υπηρεσίες και μελέτες.
5. Η οικονομική προσφορά του υποψηφίου συντάσσεται
κατά τους όρους της προκήρυξης, με βάση τις ποσότητεςφυσικούαντικειμένουήμονάδωναπασχόλησηςτης
προκήρυξης και τις αντίστοιχες προσφερόμενες τιμές, με
τήρηση των διατάξεων της παραγράφου 8 του άρθρου 4
και περιέχεται, επί ποινή αποκλεισμού, σε φάκελο σφραγισμένο
και απαραβίαστο, κατά τις προδιαγραφές της
προκήρυξης.
6. Κριτήρια ανάθεσης της σύμβασης υπηρεσιών είναι τα
ακόλουθα:
α) Η πληρότητα και αρτιότητα εκτίμησης του γενικού
και ειδικού αντικειμένου όπως προκύπτει από την τεχνική
έκθεση της παραγράφου 4α.
β) Η ποιότητα της προσφοράς του υποψηφίου, η οποία
συνίσταται στην πληρότητα, αποτελεσματικότητα και
αξιοπιστία της μεθοδολογίας του, την οργανωτική αποτελεσματικότητα
της ομάδας που θα εκτελέσει τη σύμβαση
και τα προσόντα του συντονιστή της ομάδας.
γ) Η οικονομική προσφορά.
Η υποβληθείσα προσφορά απορρίπτεται αν δεν έχει συνταχθεί
με τον τρόπο που ορίζεται στην παράγραφο 5.
Η βαρύτητα του ανωτέρω υπό α´ κριτηρίου στο σύνολο
της βαθμολογίας είναι τριάντα τοις εκατό (30%), του υπό
β´ κριτηρίου σαράντα πέντε τοις εκατό (45%), του υπό γ´
κριτηρίου είκοσι πέντε τοις εκατό (25%). Σε περίπτωση
τήρησης της κλειστής διαδικασίας η βαρύτητα του υπό α´
κριτηρίου είναι τριάντα τοις εκατό (30%), του υπό β´ κριτηρίου
είναι σαράντα τοις εκατό (40%) και του υπό γ´ κριτηρίου
είναι τριάντα τοις εκατό (30%).
Με απόφαση του Υπουργού Περιβάλλοντος, Χωροταξίας
και Δημόσιων Έργων καθορίζεται ενιαίος τρόπος
βαθμολόγησης της οικονομικής προσφοράς.
7. Για τη διεξαγωγή και κατακύρωση του διαγωνισμού
ισχύουν οι διατάξεις των παραγράφων 7 έως 11 του άρθρου

Άρθρο 10
Διαδικασία ανάθεσης με διαπραγματεύσεις
1. Οι αναθέτουσες Αρχές μπορούν να συνάπτουν συμβάσεις
του νόμου αυτού με διαπραγμάτευση με περιορισμένο
αριθμό υποψηφίων, ύστερα από δημοσίευση
προκήρυξης διαγωνισμού, αν προηγήθηκε ανοικτός διαγωνισμός,
στον οποίο κατατέθηκαν μη κανονικές ή απαράδεκτες,
κατά τις διατάξεις του νόμου αυτού, προσφορές
και εφόσον δεν τροποποιούνται ουσιωδώς οι αρχικοί
όροι του διαγωνισμού. Ως μη κανονικές προσφορές θεωρούνται
ιδίως όσες δεν συμφωνούν με τους όρους της
προκήρυξης και των συμβατικών εν γένει τευχών και ως
απαράδεκτες ιδίως οι εκπρόθεσμες ή όσες υποβάλλονται
από υποψηφίους που δεν έχουν τα απαιτούμενα προσόντα
ή η οικονομική προσφορά υπερβαίνει το ανώτερο επιτρεπτό
όριο.
Οι αναθέτουσες Αρχές δεν υποχρεούνται να δημοσιεύσουν
προκήρυξη, στην περίπτωση που καλούν στη διαπραγμάτευση
όλους όσους υπέβαλαν προσφορά στο
διαγωνισμό που προηγήθηκε ή έστω όσους εκπλήρωναν
τα κριτήρια ποιοτικής επιλογής και υπέβαλαν προσφορές
τυπικώς αποδεκτές.
Με τη διαπραγμάτευση είναι δυνατή, κατά την κρίση της
αναθέτουσαςΑρχής,ηπροσαρμογήτωνπροσφορώντων
διαγωνιζομένων στους όρους της προκήρυξης, στη συγγραφή
υποχρεώσεων και στα λοιπά συμβατικά τεύχη, με
σκοπό την ανάθεση σε αυτόν που υπέβαλε την καλύτερη
προσφορά. Κατά τη διαπραγμάτευση οι αναθέτουσες Αρχές
μεταχειρίζονται ισότιμα τους υποψηφίους και δεν
επιτρέπεται να παρέχουν επιλεκτικά πληροφορίες που
ενδέχεται να ευνοούν κάποιους εκ των υποψηφίων.
2. Επιτρέπεται η χρήση της διαδικασίας με διαπραγμάτευση,
χωρίς δημοσίευση σχετικής προκήρυξης μόνο
στις ακόλουθες περιπτώσεις:
α) Αν προηγήθηκε ανοικτός διαγωνισμός, στον οποίο
δεν υποβλήθηκε καμία προσφορά και με την προϋπόθεση
ότι δεν τροποποιούνται ουσιωδώς οι αρχικοί όροι της
σύμβασης. Στην περίπτωση αυτή διαβιβάζεται σχετική έκθεση
στην Επιτροπή της Ε.Ε., εφόσον ζητηθεί.
β) Αν, για λόγους τεχνικούς, καλλιτεχνικούς ή σχετικούς
με την προστασία αποκλειστικών δικαιωμάτων, η σύμβαση
μπορεί να ανατεθεί μόνο σε συγκεκριμένο υποψήφιο.
γ) Αν κρίνεται απολύτως απαραίτητο και υφίσταται κατεπείγουσα
ανάγκη, που οφείλεται σε γεγονότα απρόβλεπτα
για την αναθέτουσα Αρχή και δεν επιτρέπει την τήρηση
των προθεσμιών δημοσίευσης της προκήρυξης,
που ορίζονται στο άρθρο 12. Η έλλειψη επαρκούς χρόνου
που συνιστά την κατεπείγουσα ανάγκη δεν πρέπει να
οφείλεται σε γεγονότα για τα οποία έχει ευθύνη η αναθέτουσα
Αρχή.
δ) Όταν η προς ανάθεση σύμβαση αποτελεί συνέχεια
ενός διαγωνισμού μελετών και πρέπει, σύμφωνα με τις
διατάξεις που διέπουν το διαγωνισμό, να ανατεθεί στον
βραβευθέντα ή σε έναν από τους βραβευθέντες του διαγωνισμού
αυτού, οπότε, στη δεύτερη περίπτωση, πρέπει
να καλούνται να συμμετάσχουν στις διαπραγματεύσεις
όλοι οι βραβευθέντες.
ε) Όταν πρόκειται για νέες μελέτες ή υπηρεσίες που
αποτελούν επανάληψη παρόμοιων μελετών ή υπηρεσιών
και ανατίθενται από την ίδια αναθέτουσα Αρχή στον ανάδοχο
της αρχικής σύμβασης η οποία έχει συναφθεί με την
ανοικτή ή την κλειστή διαδικασία, υπό την προϋπόθεση
ότι οι προς ανάθεση υπηρεσίες είναι σύμφωνες με μία
βασική μελέτη η οποία αποτέλεσε αντικείμενο της αρχικής
σύμβασης. Για να γίνει ανάθεση κατά την περίπτωση
αυτή πρέπει στην προκήρυξη της αρχικής σύμβασης να
επισημαίνεται η δυνατότητα ανάθεσης νέων υπηρεσιών
κατά τα ανωτέρω. Επιπλέον, για να κριθεί αν υφίσταται
ανάγκη δημοσίευσης της προκήρυξης στην Επίσημη
Εφημερίδα των Ευρωπαϊκών Κοινοτήτων, λαμβάνεται
υπόψη το συνολικό προβλεπόμενο ποσό για τη συνέχιση
των υπηρεσιών από τις αναθέτουσες Αρχές. Ανάθεση
μελετών ή υπηρεσιών με επίκληση της περίπτωσης αυτής
επιτρέπεται μόνο επί μια τριετία μετά τη σύναψη της αρχικής
σύμβασης.
στ) Όταν συντρέχει επείγουσα περίπτωση για την ανάθεση
μελέτης με προεκτιμώμενη αμοιβή μέχρι 15.000 ευρώ
(χωρίς Φ.Π.Α.) και ύστερα από γνωμοδότηση του αρμόδιου
Τεχνικού Συμβουλίου και αφού προηγηθεί σχετική
αναγγελία με προθεσμία πέντε (5) ημερών στην ιστοσελίδα
του Τ.Ε.Ε.. Στην περίπτωση αυτή η καθορισμένη
προεκτιμώμενη αμοιβή αποτελεί το ανώτατο όριο της
συμβατικής αμοιβής του αναδόχου. Το συνολικό ύψος
των συμβάσεων, που μπορούν να ανατεθούν κατ' έτος με
τη διάταξη αυτή, δεν επιτρέπεται να υπερβαίνει το πέντε
τοις εκατό (5%) των συνολικών ετήσιων πιστώσεων της
αναθέτουσας Αρχής για την εκπόνηση μελετών. Συμβάσεις
που συνάπτονται κατά παράβαση των διατάξεων της
περίπτωσης αυτής είναι άκυρες και δεν παράγουν έννομα
αποτελέσματα.
ζ) Στην περίπτωση των συμπληρωματικών εργασιών
του άρθρου 29.
θ. Όταν η προς ανάθεση μελέτη ή σύμβαση παροχής
υπηρεσιών αφορά αποκατάσταση Χώρου Ανεξέλεγκτης
Διάθεσης Απορριμμάτων (Χ.Α.Δ.Α.) με συνολική προεκτιμώμενη
αμοιβή μέχρι 45.000 ~ (χωρίς Φ.Π.Α.), εφόσον
η κατάρτιση της οικείας σύμβασης πραγματοποιηθεί
μέχρι 31.12.2008. Η καθοριζόμενη από την υπηρεσία
προεκτιμώμενη αμοιβή αποτελεί το ανώτατο όριο της
συμβατικής αμοιβής του αναδόχου.
3. Όταν η αναθέτουσα Αρχή εφαρμόζει τη διαδικασία
ανάθεσης με διαπραγμάτευση μετά από δημοσίευση
προκήρυξης, δημοσιεύει περίληψη κατά το άρθρο 12,
στην οποία καθορίζονται μεταξύ άλλων τα κριτήρια επιλογής
των καλουμένων για διαπραγμάτευση, τα αντικείμενα
και οι κανόνες διαπραγμάτευσης. Η προκήρυξη
απευθύνεται σε όλους όσους έχουν δικαίωμα συμμετοχής
και η διαπραγμάτευση διεξάγεται από την Επιτροπή
Διαγωνισμού με όλους τους υποψηφίους. Ο διαγωνισμός
κατακυρώνεται από το αρμόδιο όργανο της αναθέτουσας
Αρχής, ύστερα από γνώμη της Επιτροπής Διαγωνισμού.
4. Σε περίπτωση εφαρμογής της διαδικασίας με διαπραγμάτευση
χωρίς δημοσίευση προκήρυξης, προσκαλούνται
σε διαπραγμάτευση ένας ή περισσότεροι μελετητές
ή πάροχοι υπηρεσιών, με τα νόμιμα για την εκτέλεση
της σύμβασης προσόντα. Στις περιπτώσεις ε´ και ζ´της
παραγράφου 2 προσκαλείται για διαπραγμάτευση ο ανάδοχος
της πρώτης σύμβασης. Με την πρόσκληση καθορίζονται
τα αντικείμενα και οι κανόνες της διαπραγμάτευσης
την οποία διεξάγει η Επιτροπή Διαγωνισμού. Η επιλογή
του αναδόχου γίνεται από την αναθέτουσα Αρχή,
ύστερα από γνώμη της Επιτροπής Διαγωνισμού, εκτός
από την περίπτωση ε´ της παραγράφου 2, στην οποία η
ανάθεση γίνεται ύστερα από γνώμη του αρμόδιου Τεχνικού
Συμβουλίου.
5. Όταν οι αναθέτουσες Αρχές προσφεύγουν στη διαδικασία
της παραγράφου 2, επικαλούμενες τις περιπτώσεις
α´, γ´ και στ ´, καλούν για διαπραγμάτευση τουλάχιστον
τρεις υποψηφίους, εφόσον υπάρχει επαρκής αριθμός
υποψηφίων με τα νόμιμα προσόντα.

Άρθρο 11
Τεχνικές προδιαγραφές
1. Η εκπόνηση μελέτης και η παροχή των λοιπών υπηρεσιών
μηχανικού γίνεται με τις τεχνικές προδιαγραφές
που ισχύουν κατά τη σύναψη της σύμβασης, λαμβανομένων
υπόψη των δεσμεύσεων των άρθρων 23 της Οδηγίας
2004/18/ΕΚ και 34 της Οδηγίας 2004/17/ΕΚ. Σε περίπτωση
μεταγενέστερων μεταβολών των άνω προδιαγραφών,
προσαρμόζεται αναλόγως η συμβατική σχέση, σύμφωνα
με τις κείμενες διατάξεις.
2. Οι προδιαγραφές των μελετών και λοιπών υπηρεσιών
μηχανικού που δεν καλύπτονται από τις ισχύουσες κατά
τη δημοσίευση του παρόντος νόμου νομοθετικές εξουσιοδοτήσεις,
καθορίζονται με προεδρικά διατάγματα που
εκδίδονται ύστερα από γνώμη του Τ.Ε.Ε. και πρόταση του
Υπουργού Περιβάλλοντος, Χωροταξίας και Δημόσιων
Έργων, καθώς και του κατά περίπτωση συναρμόδιου
Υπουργού, όταν κρίνεται απαραίτητο. Με τα ως άνω προεδρικά
διατάγματα μπορεί να εξουσιοδοτείται ο άνω
Υπουργός να ρυθμίσει θέματα ειδικής φύσεως και λεπτομερειών
με κανονιστικές αποφάσεις του, που εκδίδονται
ύστερα από γνώμη του Τ.Ε.Ε.. Μέχρι την έκδοση νέων
προεδρικών διαταγμάτων εφαρμόζονται οι ισχύουσες
διατάξεις.
Για το μη υποχρεωτικό μέρος των άνω προδιαγραφών
μπορεί να προβλέπονται στη σύμβαση διαφοροποιήσεις
και συμπληρώσεις. Με τη σύμβαση τίθενται οι προδιαγραφές
μελετών και υπηρεσιών, στις περιπτώσεις που
δεν υπάρχουν εγκεκριμένες.
3. Ο προϋπολογισμός του έργου κατά τη μελέτη συντάσσεται
επί τη βάσει των ενιαίων τιμολογίων του άρθρου
8 του Ν. 3263/2004 (ΦΕΚ 179 Α´).
4. Με απόφαση του Υπουργού Περιβάλλοντος, Χωροταξίας
και Δημόσιων Έργων μπορεί να εγκρίνονται πρότυπα
τεύχη προκήρυξης, πρότυποι πίνακες υποβαλλόμενων
στοιχείων και λοιπά στοιχεία για τις διαδικασίες ανάθεσης
του νόμου αυτού. Η χρήση των πρότυπων τευχών
και λοιπών εγγράφων των διαγωνισμών είναι μετά την
έγκρισή τους υποχρεωτική για όλες τις αρχές που υπάγονται
στο νόμο αυτόν, μπορούν πάντως οι αναθέτουσες
Αρχές να προσθέτουν επιπλέον όρους που δεν έρχονται
σε αντίθεση με τις ισχύουσες διατάξεις.

  ΚΕΦΑΛΑΙΟ Γ´
ΚΟΙΝΕΣ ΔΙΑΤΑΞΕΙΣ ΤΩΝ ΔΙΑΔΙΚΑΣΙΩΝ ΑΝΑΘΕΣΗΣ

Άρθρο 12
Δημοσιεύσεις των προκηρύξεων
1. Στις διαδικασίες του νόμου αυτού, πλην της περίπτωσης
της παραγράφου 2 του άρθρου 10, δημοσιεύεται
περίληψη της προκήρυξης στο Ενημερωτικό Δελτίο και
στην ιστοσελίδα του Τεχνικού Επιμελητηρίου Ελλάδος
(Τ.Ε.Ε.), σε μία ημερήσια εφημερίδα της πρωτεύουσας με
πανελλήνια κυκλοφορία και μία ημερήσια εφημερίδα της
πρωτεύουσας του νομού στον οποίο πρόκειται να κατασκευασθεί
το έργο το οποίο αφορά η μελέτη ή η υπηρεσία
ή της έδρας της Περιφέρειας, αν στην έδρα του νομού
δεν εκδίδεται ημερήσια εφημερίδα ή αν το έργο θα εκτελεστεί
σε περισσότερους νομούς.
2. Όταν η προεκτιμώμενη αμοιβή όλων των προβλεπόμενων
από τις σχετικές τεχνικές προδιαγραφές σταδίων
της μελέτης είναι ίση ή ανώτερη του ορίου υποχρεωτικής
εφαρμογής της Οδηγίας 2004/18/ΕΚ, για τους φορείς
πουυπάγονταισεαυτήνήτουαντίστοιχουορίουτηςΟδηγίας
2004/17/ΕΚ, προκειμένου για τους φορείς που δραστηριοποιούνται
στους τομείς του ύδατος, της ενέργειας,
των μεταφορών και των ταχυδρομικών υπηρεσιών,
αποστέλλεται για δημοσίευση στην Επίσημη Εφημερίδα
των Eυρωπαϊκών Κοινοτήτων περίληψη της προκήρυξης,
που συντάσσεται σύμφωνα με τα αντίστοιχα υποδείγματα
των Παραρτημάτων των Οδηγιών 2004/18/EK και
2004/17/ΕΚ. Η ίδια υποχρέωση υφίσταται και όταν η προεκτιμώμενη
αμοιβή της σύμβασης παροχής υπηρεσιών
υπερβαίνειταωςάνωόρια.ΗαναθέτουσαΑρχήπρέπεινα
είναι πάντοτε σε θέση να αποδείξει την ημερομηνία αποστολής.
3. Δεν επιτρέπεται να δημοσιευθεί σε ελληνικό έντυπο ή
την ιστοσελίδα του Τ.Ε.Ε. περίληψη της προκήρυξης,
πριν την αποστολή της στην Επίσημη Εφημερίδα των Ευρωπαϊκών
Κοινοτήτων. Η περίληψη που δημοσιεύεται στα
ελληνικά έντυπα αναφέρει την ημερομηνία αποστολής
στην Επίσημη Εφημερίδα των Ευρωπαϊκών Κοινοτήτων
και δεν επιτρέπεται να περιέχει πληροφορίες και στοιχεία
διαφορετικά από εκείνα που περιέχει η περίληψη που δημοσιεύεται
στην Επίσημη Εφημερίδα των Ευρωπαϊκών
Κοινοτήτων.
4. Μετά την έναρξη του οικονομικού έτους οι αναθέτουσες
Αρχές δημοσιεύουν γνωστοποίηση για τις συμβάσεις
μελετών ή υπηρεσιών που προτίθενται να αναθέσουν κατά
το έτος αυτό, με προκαταρκτική προκήρυξη που συντάσσεται
κατά τα αντίστοιχα υποδείγματα που περιλαμβάνονται
στα σχετικά Παραρτήματα των Οδηγιών 2004/
18/ΕΚ και 2004/17/ΕΚ και δημοσιεύεται στην Επίσημη
Εφημερίδα των Ευρωπαϊκών Κοινοτήτων, το Ενημερωτικό
Δελτίο και την ιστοσελίδα του Τεχνικού Επιμελητηρίου
Ελλάδος (Τ.Ε.Ε.).
5. Η απόφαση ανάθεσης σύμβασης του νόμου αυτού,
καθώς και σύμβασης ανάθεσης έργου που περιλαμβάνει
μελέτη και κατασκευή, αποστέλλεται για δημοσίευση στο
Ενημερωτικό Δελτίο του Τ.Ε.Ε.. Αν η προεκτιμώμενη αμοιβή
της σύμβασης υπερβαίνει τα όρια εφαρμογής των Κοινοτικών
Οδηγιών 2004/18/ΕΚ και 2004/17/ΕΚ, οι αναθέτουσες
Αρχές που υπάγονται στις ρυθμίσεις των Οδηγιών
αποστέλλουν, μέσα σε προθεσμία σαράντα οκτώ (48)
ημερών στην πρώτη περίπτωση και δύο (2) μηνών στη
δεύτερη από την ημέρα σύναψης της συμβάσεως, γνωστοποίηση
με τα αποτελέσματα της διαδικασίας σύναψης
στην Ευρωπαϊκή Επιτροπή, η οποία συντάσσεται κατά
τα αντίστοιχα υποδείγματα που περιέχονται στα Παραρτήματα
των Οδηγιών. Για τις επί μέρους συμβάσεις
που στηρίζονται σε συμφωνία - πλαίσιο δεν αποστέλλεται
προς δημοσίευση περίληψη ή πρακτικό.
6. Οι αναθέτουσες Αρχές μπορούν να αποστέλλουν
στην Επίσημη Εφημερίδα των Ευρωπαϊκών Κοινοτήτων
για δημοσίευση, προκηρύξεις συμβάσεων του νόμου αυτού
και όταν δεν είναι υποχρεωτική κατά την Κοινοτική
Οδηγία η δημοσίευση.

Άρθρο 13
Παραλαβή αίτησης εκδήλωσης
ενδιαφέροντος - προσφοράς
1. Η αναθέτουσα Αρχή καθορίζει κατά την κρίση της
προθεσμία παραλαβής των προσφορών και των αιτήσεων
συμμετοχής ανάλογη με την πολυπλοκότητα της σύμβασης
και το χρόνο που απαιτείται για την προετοιμασία των
προσφορών. Εν πάση περιπτώσει η προθεσμία αυτή δεν
πρέπει να είναι μικρότερη των πενήντα δύο (52) ημερών
από την ημέρα αποστολής της περίληψης για δημοσίευση
στην Επίσημη Εφημερίδα των Ευρωπαϊκών Κοινοτήτων,
στο Τ.Ε.Ε. και τις εφημερίδες που ορίζονται στην παράγραφο
1 του άρθρου 12. Αν η αναθέτουσα Αρχή δημοσίευσε
προκαταρκτική προκήρυξη κατά την παρ. 4 του
άρθρου 12, η προθεσμία των πενήντα δύο (52) ημερών
συντέμνεται κατά κανόνα στις τριάντα έξι (36) ημέρες.Σε
περίπτωση ανάθεσης συμβάσεων με προεκτιμώμενη
αμοιβή κάτω του ορίου υποχρεωτικής εφαρμογής των
Οδηγιών 2004/18/ΕΚ και 2004/17/ΕΚ, η προθεσμία αυτή
δεν μπορεί να είναι μικρότερη των τριάντα (30) ημερών,
από την ημέρα αποστολής περίληψης της προκήρυξης
στο Ενημερωτικό Δελτίο και την ιστοσελίδα του Τ.Ε.Ε. και
της δημοσίευσής της στις εφημερίδες κατά την παράγραφο
1 του άρθρου 12. Για τον υπολογισμό των προθεσμιών
δεν προσμετρούνται η ημέρα αποστολής ή δημοσίευσης
της προκήρυξης και η ημέρα υποβολής της αίτησης
εκδήλωσης ενδιαφέροντος ή της προσφοράς.
2. Σε περίπτωση τήρησης της κλειστής διαδικασίας και
της διαδικασίας με διαπραγμάτευση κατά την παράγραφο
1 του άρθρου 10 η ελάχιστη προθεσμία παραλαβής
των αιτήσεων συμμετοχής για τη διεξαγωγή της διαδικασίας
ποιοτικής επιλογής ανέρχεται σε τριάντα επτά (37)
ημέρες από την ημερομηνία αποστολής της προκήρυξης
του διαγωνισμού. Η ελάχιστη προθεσμία παραλαβής των
προσφορών (τεχνικών και οικονομικών) για τη διεξαγωγή
της διαδικασίας ανάθεσης στην περίπτωση της κλειστής
διαδικασίας ορίζεται σε σαράντα (40) ημέρες, από την
ημερομηνία αποστολής της πρόσκλησης προς τους επιλεγέντες
υποψηφίους. Στην κλειστή διαδικασία και τη
διαδικασία της παραγράφου 1 του άρθρου 10, εφόσον η
τήρηση των ως άνω προθεσμιών είναι αδύνατη για κατεπείγοντες
λόγους, μπορεί να ορίζεται: α) προθεσμία παραλαβής
των αιτήσεων συμμετοχής τουλάχιστον δεκαπέντε
ημερών (15) και β) προθεσμία παραλαβής των οικονομικών
προσφορών τουλάχιστον δέκα (10) ημερών.
Η πρόσκληση προς τους υποψηφίους αναφέρει τον
τρόπο πρόσβασης των ενδιαφερομένων στη συγγραφή
υποχρεώσεων και τα λοιπά συμβατικά τεύχη του διαγωνισμού,
τη διεύθυνση της υπηρεσίας που έχει στην κατοχή
της τα έγγραφα αυτά, ενδεχομένως το χρόνο μέχρι του
οποίου μπορούν να ζητούνται τα έγγραφα αυτά, τις λεπτομέρειες
της ταχυδρομικής τους αποστολής εφόσον
ζητηθεί και τις λεπτομέρειες καταβολής του σχετικού
αντιτίμου. Επιπλέον η πρόσκληση για την υποβολή προσφορών
παραπέμπει στη δημοσιευθείσα προκήρυξη του
διαγωνισμού, αναφέρει την ημερομηνία λήξης παραλαβής
των προσφορών και τη διεύθυνση στην οποία υποβάλλονται.
3. Τα τεύχη που συνοδεύουν την προκήρυξη αποστέλλονται
στους ενδιαφερόμενους μέσα σε έξι (6) ημέρες
από την παραλαβή σχετικής αίτησης, έναντι της δαπάνης
αναπαραγωγής τους, αν η αίτηση υποβλήθηκε εμπρόθεσμα
πριν από την ημερομηνία υποβολής των προσφορών.
4. Οι συμπληρωματικές πληροφορίες σχετικά με τα τεύχη
του διαγωνισμού και οι γραπτές διευκρινίσεις της αναθέτουσας
Αρχής επί ερωτημάτων των ενδιαφερομένων
σχετικά με τα έγγραφα και τη διαδικασία του διαγωνισμού
γνωστοποιούνται σε όλους όσους έλαβαν τα τεύχη, το
αργότερο έξι (6) ημέρες πριν από την εκπνοή της προθεσμίας
που έχει ορισθεί για την παραλαβή των προσφορών,
εφόσον έχουν ζητηθεί έγκαιρα.
5. Ενστάσεις κατά της προκήρυξης και των τευχών του
διαγωνισμού μπορούν να ασκηθούν το αργότερο επτά (7)
ημέρες πριν από τη διενέργεια του διαγωνισμού.
Η ένσταση κατατίθεται στην Υπηρεσία που διενεργεί το
διαγωνισμό και απευθύνεται στην αναθέτουσα Αρχή.
Στην ένσταση αποφαίνεται το όργανο που είναι αρμόδιο
για την έγκριση του αποτελέσματος του διαγωνισμού το
αργότερο δύο (2) ημέρες πριν από την ημέρα διενέργειας
του διαγωνισμού, διαφορετικά θεωρείται ότι απορρίφθηκε.
Η απόφαση που δέχεται την ένσταση κοινοποιείται
αυθημερόν με τηλεομοιοτυπία (FAX) στους ενδιαφερόμενους
που έλαβαν τεύχη του διαγωνισμού.

Άρθρο 14
Δικαίωμα συμμετοχής στις διαδικασίες
1. Οι αναθέτουσες Αρχές αντιμετωπίζουν τους ενδιαφερόμενους
ισότιμα και χωρίς διακρίσεις και ενεργούν με
διαφάνεια.
2. Στις διαδικασίες για την ανάθεση σύμβασης εκπόνησης
μελέτης ή σύμβασης υπηρεσιών που αφορά σε μελέτες
ή επιβλέψεις μελετών και έργων δικαιούνται να συμμετέχουν
εγκατεστημένα στην Ελλάδα φυσικά και νομικά
πρόσωπα, εφόσον είναι εγγεγραμμένα στις κατά νόμο
απαιτούμενες τάξεις και κατηγορίες του Μητρώου Μελετητών
ή του Μητρώου Εταιρειών Μελετών, που τηρούνται
από το Υπουργείο Περιβάλλοντος, Χωροταξίας και Δημόσιων
Έργων. Η εγγραφή στα Μητρώα και η διατήρηση σε
ισχύ της εγγραφής με τις νόμιμες αναθεωρήσεις της αποτελεί
αναγκαία προϋπόθεση για την ανάληψη της εκπόνησης
μελέτης, κατά τις διατάξεις του νόμου αυτού. Το δικαίωμα
συμμετοχής κρίνεται τόσο κατά την υποβολή της
αίτησης εκδήλωσης ενδιαφέροντος ή της προσφοράς
όσο και κατά τη σύναψη της σύμβασης. Δεν αποτελεί λόγο
αποκλεισμού από το διαγωνισμό η αναθεώρηση του
πτυχίου και η κατάταξη σε μεγαλύτερη τάξη πτυχίου από
την καλούμενη, εφόσον ο υποψήφιος ανήκε στην καλούμενη
τάξη κατά την υποβολή αίτησης εκδήλωσης ενδιαφέροντος
ή προσφοράς στο διαγωνισμό. Αποτελεί λόγο
αποκλεισμού ο υποβιβασμός του πτυχίου σε τάξη που δεν
καλείται στο διαγωνισμό και η διαγραφή από το Μητρώο
Μελετητών.
3. Για τη συμμετοχή στη διαδικασία ανάθεσης υπηρεσιών
επίβλεψης δημόσιου έργου κατά τα προβλεπόμενα
στην παράγραφο 2, οι ενδιαφερόμενοι πρέπει να αποδεικνύουν,
εκτός από την εγγραφή τους στο Μητρώο του άρθρου
39, εμπειρία από την κατασκευή ή επίβλεψη έργων
της αντίστοιχης κατηγορίας. Το επίπεδο της απαιτούμενης
εμπειρίας εκφραζόμενο σε έτη ορίζεται στην προκήρυξη,
πρέπει να βρίσκεται σε αναλογία με τις ιδιαιτερότητες
του προς επίβλεψη έργου και να καλύπτεται από την
ομάδα επίβλεψης στην οποία μπορεί να συμμετέχει μηχανικός
υποκείμενος στα ασυμβίβαστα των εδαφίων γ´
και ε´ της παραγράφου 2 του άρθρου 39, με αποδεδειγμένη
εμπειρία σε κατασκευή έργων της αντίστοιχης κατηγορίας,
η οποία μπορεί να προκύπτει είτε από σχετικά πιστοποιητικά
και έγγραφα είτε και από την εγγραφή του
στην αντίστοιχη κατηγορία έργου του Μητρώου Εμπειρίας
Κατασκευαστών (Μ.Ε.Κ.), που τηρείται στη Γενική
Γραμματεία Δημόσιων Έργων του Υπουργείου Περιβάλλοντος,
Χωροταξίας και Δημόσιων Έργων.
4. Στις διαδικασίες για την ανάθεση σύμβασης παροχής
υπηρεσιών για τις οποίες δεν τηρούνται στην Ελλάδα Μητρώα,
η συμμετοχή επιτρέπεται σε ημεδαπά, φυσικά ή νομικά
πρόσωπα, εγγεγραμμένα στο Μητρώο του άρθρου
39 ή πιστοποιημένα από αναγνωρισμένο οργανισμό πιστοποίησης,
όπως ειδικότερα ορίζεται στην προκήρυξη,
εφόσον δεν είναι γραμμένα στο Μητρώο Εργοληπτικών
Επιχειρήσεων (Μ.Ε.ΕΠ.) που τηρείται στη Γενική Γραμματεία
Δημόσιων Έργων του Υπουργείου Περιβάλλοντος,
Χωροταξίας και Δημόσιων Έργων.
5. Στις διαδικασίες ανάθεσης των συμβάσεων του νόμου
αυτού γίνονται δεκτά φυσικά και νομικά πρόσωπα
που δραστηριοποιούνται στην εκπόνηση μελετών και παροχή
υπηρεσιών, σύμφωνα με τη νομοθεσία του κράτους
- μέλους της Ευρωπαϊκής Ένωσης (Ε.Ε.) ή του Ευρωπαϊκού
Οικονομικού Χώρου (Ε.Ο.Χ.) που είναι εγκατεστημένα,
καθώς και φυσικά και νομικά πρόσωπα τρίτων χωρών
που θεμελιώνουν το σχετικό δικαίωμα στη διεθνή συμφωνία
περί δημοσίων συμβάσεων, η οποία έχει συναφθεί στο
πλαίσιο του Παγκόσμιου Οργανισμού Εμπορίου και των
πολυμερών διαπραγματεύσεων του Γύρου της Ουρουγουάης,
σύμφωνα με τα άρθρα 5 της Οδηγίας 2004/18/ΕΚ
και 12 της Οδηγίας 2004/17/ΕΚ. Τα φυσικά πρόσωπα πρέπει
να είναι υπήκοοι των κρατών αυτών και να είναι εγκατεστημένα
στο εσωτερικό τους. Ως νομικά πρόσωπα νοούνται
οι εταιρείες του αστικού ή του εμπορικού δικαίου,
οι συνεταιρισμοί και άλλα νομικά πρόσωπα που έχουν συσταθεί
κατά τη νομοθεσία των κρατών της παραγράφου
αυτής και έχουν την καταστατική τους έδρα στο εσωτερικό
τους, εφόσον η συμμετοχή τους δεν προκαλεί στρέβλωση
του ανταγωνισμού έναντι των ιδιωτών υποψηφίων.
Εφόσον μόνο η καταστατική τους έδρα βρίσκεται στο
εσωτερικό τους, μπορούν να συμμετέχουν στο διαγωνισμό,
αν η δραστηριότητά τους παρουσιάζει ουσιαστικό
και συνεχή δεσμό με την οικονομία κράτους της παραγράφου
αυτής. Για τη συμμετοχή αυτή δεν αποτελεί προϋπόθεση
να έχουν την ιθαγένεια του κράτους οι εταίροι,
οι μέτοχοι ή τα μέλη της διοίκησης, της διαχείρισης ή της
εποπτείας της εταιρείας.
6. Με την προκήρυξη οι αναθέτουσες Αρχές ζητούν από
τους ενδιαφερόμενους που δεν έχουν εγκατάσταση στην
Ελλάδα, να αποδείξουν την εγγραφή τους σε επαγγελματικό
ή εμπορικό μητρώο του κράτους εγκατάστασής
τους ή να προσκομίζουν ανάλογη ένορκη βεβαίωση ή πιστοποιητικό.
Τα επαγγελματικά ή εμπορικά μητρώα στα
οποία εγγράφονται οι υποψήφιοι από τα κράτη - μέλη της
Ε.Ε. και του Ε.Ο.Χ. αναφέρονται στα αντίστοιχα παραρτήματα
των Οδηγιών 2004/18/ΕΚ και 2004/17/ΕΚ. Οι αναθέτουσες
Αρχές μπορούν να ζητούν από τους υποψηφίους
να αποδείξουν ότι διαθέτουν επιπλέον ειδική έγκριση
ή ότι είναι μέλη συγκεκριμένου οργανισμού της χώρας
εγκατάστασής τους, αν κατά το δίκαιο της χώρας αυτής η
ειδική έγκριση ή η ιδιότητα του μέλους συγκεκριμένου
οργανισμού είναι υποχρεωτική για να παράσχουν τις υπηρεσίες
της προς ανάθεση σύμβασης.
7. Η συμμετοχή στις διαδικασίες του νόμου αυτού αλλοδαπών
πλην των αναφερομένων στην παράγραφο 5
επιτρέπεται μόνον εφόσον προβλέπεται από τις διεθνείς
υποχρεώσεις της χώρας ή αν προκηρύχθηκε ειδικός διεθνής
διαγωνισμός που επιτρέπει τη συμμετοχή τους. Η
προκήρυξη ειδικών διεθνών διαγωνισμών εγκρίνεται με
απόφαση του Υπουργού Περιβάλλοντος, Χωροταξίας και
Δημόσιων Έργων και του κατά περίπτωση συναρμόδιου
Υπουργού. Με την προκήρυξη ορίζονται στις περιπτώσεις
αυτές οι ειδικότερες προϋποθέσεις για τον έλεγχο
της ποιοτικής επιλογής των υποψηφίων της παραγράφου
αυτής.
8. Με απόφαση του Υπουργού Περιβάλλοντος, Χωροταξίας
και Δημόσιων Έργων σε συμβάσεις με προεκτιμώμενη
αμοιβή κάτω του ορίου εφαρμογής των Οδηγιών
2004/18/ΕΚ και 2004/17/ΕΚ μπορούν να καθορίζονται κριτήρια
ανάθεσης που συνδέονται με την απασχόληση μελετητών
με πτυχίο α´και β´τάξης στις κατηγορίες μελετών
του νόμου αυτού, εγκατεστημένων σε περιοχές με ειδικά
χαρακτηριστικά κατά τις προβλέψεις του άρθρου 106
παρ. 1 του Συντάγματος ή του άρθρου 87 παρ. 3 της Συνθήκης
της Ευρωπαϊκής Κοινότητας. Η βαρύτητα του κριτηρίου
ανάθεσης για τους μελετητές που είναι σε αυτές
τις περιοχές δεν μπορεί να υπερβαίνει το τριάντα τοις
εκατό (30%) της συνολικής βαθμολογίας. Με την απόφαση
του Υπουργού τροποποιείται και η βαρύτητα των υπολοίπων
κριτηρίων ανάθεσης της σύμβασης.

Άρθρο 15
Έλεγχος της καταλληλότητας των υποψηφίων
1. Για την παραδεκτή συμμετοχή στις διαδικασίες σύναψης
συμβάσεων του νόμου αυτού διενεργείται έλεγχος
καταλληλότητας και ποιοτικής επιλογής των υποψηφίων.
Για τον έλεγχο καταλληλότητας οι υποψήφιοι υποβάλλουν
υπεύθυνη δήλωση περί μη συνδρομής λόγων αποκλεισμού
στο πρόσωπό τους, από αυτούς που αναφέρονται
στο άρθρο 16 και για τη διενέργεια ποιοτικής επιλογής,
όσα από τα στοιχεία της παραγράφου 1 του άρθρου
17 ορίζονται με την προκήρυξη, ανάλογα με τη φύση και
την πολυπλοκότητα του αντικειμένου της σύμβασης. Ο
υποψήφιος που ανακηρύχθηκε ανάδοχος της σύμβασης
προσκομίζει για τη σύναψή της, σε προθεσμία είκοσι (20)
ημερών από τη σχετική πρόσκληση της Προϊσταμένης
Αρχής, τα επί μέρους δικαιολογητικά και έγγραφα έναντι
των οποίων υποβλήθηκε η δήλωση του πρώτου εδαφίου,
διαφορετικά αποκλείεται και η σύμβαση συνάπτεται με
τον επόμενο κατά σειρά υποψήφιο υπό τις ίδιες προϋποθέσεις.
2. Με την προκήρυξη ορίζονται τα ελάχιστα επίπεδα τεχνικής
καταλληλότητας γενικής εμπειρίας στις καλούμενες
κατηγορίες. Η κατοχή πτυχίου κατά το άρθρο 39 αποτελεί
τεκμήριο τεχνικής καταλληλότητας γενικής εμπειρίας
στην καλούμενη τάξη και κατηγορία του αντίστοιχου
Μητρώου.
3. Αν για την εκπόνηση της μελέτης απαιτείται αυξημένη
εμπειρία, μπορεί, ύστερα από γνώμη του αρμόδιου Τεχνικού
Συμβουλίου, να καλούνται με την προκήρυξη υποψήφιοι
εγγεγραμμένοι σε τάξη ανώτερη από αυτήν που
προκύπτει με βάση την προεκτιμώμενη αμοιβή της μελέτης.
4. Οι αλλοδαποί, που προβλέπονται στην παράγραφο 5
του άρθρου 14, συμμετέχουν στους διαγωνισμούς του
νόμου αυτού με τις ίδιες προϋποθέσεις που ισχύουν για
τους ημεδαπούς. Οι όροι της προκήρυξης για την κάλυψη
ορισμένου επιπέδου τεχνικής ικανότητας τηρούν την αρχή
της ίσης μεταχείρισης μεταξύ ημεδαπών και αλλοδαπών.
Εφόσον προσκομίζεται πιστοποιητικό εγγραφής σε
Επίσημους Πίνακες Παρεχόντων Υπηρεσίες της χώρας
εγκατάστασης, που μνημονεύει τα δικαιολογητικά βάσει
των οποίων έγινε η εγγραφή στον Πίνακα, καθώς και τη
σχετική κατάταξη, η Επιτροπή Διαγωνισμού δέχεται ως
αποδεδειγμένες τις πληροφορίες περί των οποίων βεβαιώνει
ο Πίνακας. Σε κάθε περίπτωση πάντως μπορεί με την
προκήρυξη να ζητείται πρόσθετο πιστοποιητικό περί φορολογικής
και ασφαλιστικής ενημερότητας.
5. Οι προκηρύξεις των διαγωνισμών στους οποίους επιτρέπεται
η συμμετοχή αλλοδαπών, εκτός των αναφερομένων
στην προηγούμενη παράγραφο, ορίζουν τα δικαιολογητικά
συμμετοχής τους και τον τρόπο απόδειξης της
καταλληλότητάς τους για την προς ανάθεση σύμβαση.
6. Οι πληροφορίες, αποδείξεις και δηλώσεις που ζητούνται
από τους υποψηφίους της παραγράφου 5 του άρθρου
14, οι οποίοι είναι γραμμένοι σε επίσημους καταλόγους,
είναι ίδιες με αυτές που ζητούνται από τους ημεδαπούς
υποψήφιους. Οι πληροφορίες αυτές πρέπει σε κάθε
περίπτωση να είναι από τις οριζόμενες στα άρθρα 16 και 17.
Δεν επιτρέπεται να θεωρείται υποχρεωτική για τη συμμετοχή
στο διαγωνισμό των υποψηφίων αυτών, η εγγραφή
σε επίσημους καταλόγους. Η αναθέτουσα Αρχή υποχρεούται
να αναγνωρίζει τα ισοδύναμα πιστοποιητικά
από οργανισμούς εγκατεστημένους σε άλλα κράτη-μέλη
και επίσης να δέχεται και άλλα αποδεικτικά μέσα, νομικά
ή θεσμικά ισοδύναμα.

Άρθρο 16
Προσωπική κατάσταση του υποψηφίου
ή του προσφέροντα
1. Αποκλείεται από το διαγωνισμό υποψήφιος, όταν έχει
εις βάρος του εκδοθεί οριστική καταδικαστική απόφαση,
που περιέρχεται σε γνώση της αναθέτουσας Αρχής με
οποιοδήποτε τρόπο και αφορά τα παρακάτω αδικήματα:
α) Συμμετοχή σε εγκληματική οργάνωση, κατά το άρθρο
2 παράγραφος 1 της κοινής δράσης της 98/773/ΔΕΥ
του Συμβουλίου της Ευρωπαϊκής Ένωσης.
β) Δωροδοκία, κατά το άρθρο 3 της πράξης του Συμβουλίου
της 26ης Μαΐου 1997(21) και στο άρθρο 3 παράγραφος
1 της κοινής δράσης 98/742/ΚΕΠΠΑ του Συμβουλίου.
γ) Απάτη, κατά την έννοια του άρθρου 1 της σύμβασης
για την προστασία των οικονομικών συμφερόντων των
Ευρωπαϊκών Κοινοτήτων.
δ) Νομιμοποίηση εσόδων από παράνομες δραστηριότητες,
κατά το άρθρο 1 της Οδηγίας 91/308/EOK του Συμβουλίου,
για την πρόληψη χρησιμοποίησης του χρηματοπιστωτικού
συστήματος για τη νομιμοποίηση εσόδων από
παράνομες δραστηριότητες.
Η αναθέτουσα Αρχή ζητά για τη διαπίστωση των ανωτέρω,
εφόσον απαιτείται, την υποβολή των εγγράφων της
παραγράφου 3, ενώ δικαιούται, αν αμφιβάλλει, να απευθύνεται
άμεσα στις αρμόδιες αρχές για τη λήψη των απαραίτητων
πληροφοριών σχετικά με την προσωπική κατάσταση
των υποψηφίων. Όταν οι πληροφορίες αφορούν
έναν υποψήφιο εγκατεστημένο σε άλλο κράτος - μέλος, η
αναθέτουσα Αρχή μπορεί να ζητεί τη συνεργασία των αρμόδιων
αρχών. Το αίτημα παροχής πληροφοριών μπορεί
να αφορά νομικά ή / και φυσικά πρόσωπα, συμπεριλαμβανομένων,
ενδεχομένως, των διευθυντών επιχείρησης ή
οποιοδήποτε πρόσωπο έχει εξουσία εκπροσώπησης, λήψης
αποφάσεων ή ελέγχου του υποψηφίου, όπως ορίζει
η εθνική νομοθεσία του κράτους - μέλους εγκατάστασης
των υποψηφίων.
2. Κάθε υποψήφιος αποκλείεται από το διαγωνισμό ή τη
διαδικασία με διαπραγμάτευση όταν:
α) Τελεί υπό πτώχευση, εκκαθάριση ή αναγκαστική διαχείριση.
β) Έχει καταδικασθεί, με τελεσίδικη απόφαση, σύμφωνα
με τη νομοθεσία του κράτους εγκατάστασης, για αδίκημα
εκ των αναφερομένων στην παράγραφο 4. Αν ο
υποψήφιοςείναινομικόπρόσωπο,αποκλείεταιεφόσοντο
αδίκημα διαπράχθηκε από τους διαχειριστές σε περίπτωση
ομόρρυθμων (Ο.Ε.), ετερόρρυθμων (Ε.Ε.) και εταιρειών
περιορισμένης ευθύνης (Ε.Π.Ε.), τον πρόεδρο και διευθύνοντα
σύμβουλο σε περίπτωση ανώνυμης εταιρείας
(Α.Ε.)καιταφυσικάπρόσωπαπουασκούντηδιοίκησήτου
σε κάθε άλλη περίπτωση ή από το φυσικό πρόσωπο που
υπογράφει την οικονομική προσφορά για λογαριασμό
του νομικού προσώπου.
γ) Έχει αποδεδειγμένα διαπράξει σοβαρό επαγγελματικό
παράπτωμα που διαπιστώθηκε με οποιοδήποτε τρόπο
από τις αναθέτουσες Αρχές.
δ) Δεν έχει εκπληρώσει τις υποχρεώσεις του όσον αφορά
στην καταβολή των εισφορών κοινωνικής ασφάλισης
σύμφωνα με τις νομοθετικές διατάξεις της χώρας όπου
είναι εγκατεστημένος ή με τις νομοθετικές διατάξεις της
χώρας της αναθέτουσας Αρχής.
ε) Δεν έχει εκπληρώσει τις υποχρεώσεις του όσον αφορά
στην πληρωμή των φόρων και τελών σύμφωνα με τις
νομοθετικές διατάξεις της χώρας όπου είναι εγκατεστημένος
ή με τις νομοθετικές διατάξεις της χώρας της αναθέτουσας
Αρχής.
στ) Είναι ένοχος ψευδούς δήλωσης κατά την παροχή
των πληροφοριών του παρόντος και του επόμενου άρθρου
ή δεν έχει παράσχει τις πληροφορίες αυτές.
3. Η αναθέτουσα Αρχή δέχεται ως απόδειξη περί του ότι
ο υποψήφιος δεν εμπίπτει στις περιπτώσεις των ανωτέρω
παραγράφων τα ακόλουθα έγγραφα:
α) Για τις περιπτώσεις της παραγράφου 1 και τις περιπτώσεις
α´, β´ της παραγράφου 2, πιστοποιητικά της αρμόδιας
δικαστικής ή διοικητικής αρχής και απόσπασμα
ποινικού μητρώου αντίστοιχα ή άλλου ισοδύναμου εγγράφου
αρμόδιας δικαστικής ή διοικητικής αρχής της χώρας
καταγωγής ή προέλευσης του υποψηφίου.
β) Για τις περιπτώσεις γ´, δ´ και ε´ της παραγράφου 2 πιστοποιητικό
της αρμόδιας αρχής του κράτους καταγωγής
του υποψηφίου.
Προκειμένου να γίνουν δεκτά τα ως άνω πιστοποιητικά
και έγγραφα πρέπει να είναι σε ισχύ κατά τις ειδικές περί
αυτών διατάξεις ή εφόσον δεν ορίζεται άλλως, να μη φέρουν
ημερομηνία έκδοσης παλαιότερη των τριών (3) μηνών
από την πρόσκληση της παρ. 1 του άρθρου 15.
Αν το οικείο κράτος δεν εκδίδει έγγραφο ή πιστοποιητικό
ή αν το εκδιδόμενο δεν καλύπτει όλες τις περιπτώσεις
που αναφέρονται στην παράγραφο 1 και στην παράγραφο
2 σημεία α´, β´, μπορεί να αντικαθίσταται ή να συμπληρώνεται
με ένορκη βεβαίωση του υποψηφίου ή, στα κράτη
μέλη που δεν προβλέπεται η ένορκη βεβαίωση, από
υπεύθυνη δήλωση ενώπιον αρμόδιας δικαστικής ή διοικητικής
αρχής, συμβολαιογράφου ή αρμόδιου επαγγελματικού
οργανισμού του κράτους καταγωγής ή προέλευσης.
4. Ως αδικήματα που σχετίζονται με την επαγγελματική
διαγωγή των υποψηφίων νοούνται η υπεξαίρεση, η απάτη,
η εκβίαση, η πλαστογραφία, η ψευδορκία, η δωροδοκία
και η δόλια χρεοκοπία. Με απόφαση του Υπουργού
Περιβάλλοντος, Χωροταξίας και Δημόσιων Έργων μπορεί
να περιορίζονται ή να αποσαφηνίζονται, στα πλαίσια
των Κοινοτικών Οδηγιών 2004/18/ΕΚ και 2004/17/ΕΚ, οι
λόγοι αποκλεισμού της παρ. 2 και να εξειδικεύονται τα
στοιχεία της παρ. 3 με τα οποία αποδεικνύεται η έλλειψη
των λόγων αποκλεισμού, επιπλέον δε να καθορίζεται το
χρονικό διάστημα του αποκλεισμού από τους διαγωνισμούς
του νόμου αυτού, για τους λόγους της παραγράφου
αυτής.

Άρθρο 17
Έλεγχος τεχνικής και επαγγελματικής ικανότητας
1. Η τεχνική και επαγγελματική ικανότητα των υποψηφίων
για την εκπόνηση της μελέτης ή την παροχή της υπηρεσίας
μπορεί να αξιολογείται ιδίως βάσει της τεχνογνωσίας
τους, της αποτελεσματικότητας, της εμπειρίας και
της αξιοπιστίας τους. Για τον έλεγχο της ικανότητας αυτής
η αναθέτουσα Αρχή μπορεί να ζητά με την προκήρυξη,
όλα ή κάποια από τα παρακάτω στοιχεία, ανάλογα με
τη φύση, την ποσότητα ή τη σπουδαιότητα και τη χρήση
των υπηρεσιών:
α) Κατάλογο με τις κυριότερες μελέτες ή υπηρεσίες παρόμοιας
φύσης που προσφέρθηκαν για χρονικό διάστημα
τουλάχιστον πενταετίας και το πολύ δεκαπενταετίας
πριν την ημέρα της υποβολής των προσφορών. Το χρονικό
αυτό διάστημα πρέπει να είναι ανάλογο του μεγέθους,
της πολυπλοκότητας και των εξειδικευμένων απαιτήσεων
της προς ανάθεση σύμβασης και καθορίζεται στην προκήρυξη.
Ο κατάλογος αναφέρει το ποσό της κάθε σύμβασης,
το χρονικό διάστημα παροχής των υπηρεσιών και
τον εργοδότη είτε πρόκειται για δημόσιο είτε για ιδιωτικό
φορέα. Η εκπόνηση των μελετών και ο βαθμός επιτυχούς
υλοποίησής τους κατά τη φάση εκτέλεσης των αντίστοιχων
έργων, ο οποίος κρίνεται με βάση την πληρότητα,
επάρκεια, ευστοχία επιλογών, ακρίβεια εκτιμήσεων των
απαιτούμενων πόρων και το κόστος υλοποίησης αποδεικνύεται
με πιστοποιητικά που έχουν εκδοθεί ή θεωρηθεί
από την αρμόδια αρχή του εργοδότη - δημόσιου φορέα ή
με βεβαίωση του ιδιώτη εργοδότη και αν τέτοια βεβαίωση
δεν μπορεί να εκδοθεί, με υπεύθυνη δήλωση του υποψηφίου.
Αναλόγως αποδεικνύεται η καλότεχνη, επιτυχής και
αποτελεσματική εκπλήρωση σύμβασης παροχής υπηρεσιών.
β) Τους τίτλους σπουδών και αναφορά περί των επαγγελματικών
προσόντων του υποψηφίου ή / και των διευθυντικών
στελεχών της επιχείρησης του υποψηφίου,
ιδίως αυτών που είναι υπεύθυνοι για την εκτέλεση της
σύμβασης, όπως επίσης και βιογραφικά σημειώματα της
ομάδας μελέτης του υποψηφίου.
γ) Αναφορά περί του συνόλου του τεχνικού προσωπικού
ή των τεχνικών υπηρεσιών που διαθέτει η επιχείρηση
είτε ανήκει οργανικά στην επιχείρηση του υποψηφίου είτε
όχι, ιδίως δε των υπευθύνων για τον έλεγχο της ποιότητας
των προσφερόμενων υπηρεσιών.
δ) Περιγραφή του τεχνικού εξοπλισμού των εγκαταστάσεων
και των μέτρων που λαμβάνει ο μελετητής ή παρέχων
υπηρεσίες για την εξασφάλιση της ποιότητας και του
εξοπλισμού μελέτης και έρευνας της επιχείρησής του.
ε) Δήλωση σχετικά με το μέσο ετήσιο εργατοϋπαλληλικό
δυναμικό του υποψηφίου και για τον αριθμό των στελεχών
της επιχείρησης κατά την τελευταία τριετία.
2. Αν οι προς ανάθεση υπηρεσίες είναι σύνθετες ή, για
εξαιρετικούς λόγους πρέπει να ανταποκρίνονται σε κάποιον
ιδιαίτερο σκοπό, μπορεί να γίνει έλεγχος είτε από
την ίδια την αναθέτουσα Αρχή ή, για λογαριασμό της, από
αρμόδιο επίσημο οργανισμό της χώρας όπου είναι εγκατεστημένος
ο υποψήφιος, εφόσον ο οργανισμός αυτός
δέχεται να προβεί στον έλεγχο. Ο έλεγχος μπορεί να αφορά
στις τεχνικές ικανότητες του υποψηφίου και, αν κρίνεται
αναγκαίο, τα μέσα μελέτης και έρευνας που διαθέτει
και τα μέτρα που λαμβάνει για τον έλεγχο της ποιότητας.
3. Στις διαδικασίες σύναψης συμβάσεων με προεκτιμώμενη
αμοιβή που υπερβαίνει το όριο εφαρμογής των Οδηγιών
2004/18/ΕΚ και 2004/17/ΕΚ, οι υποψήφιοι μπορούν,
για συγκεκριμένη σύμβαση, να στηρίζονται στις δυνατότητες
άλλων επιχειρήσεων, για να αποδείξουν την τεχνική
τους καταλληλότητα, χωρίς να χρειάζεται να διατηρούν
με τις επιχειρήσεις αυτές δεσμούς συγκεκριμένης νομικής
φύσης. Η αναθέτουσα Αρχή ζητά αποδείξεις για τη
δέσμευση της επιχείρησης που θέτει τις δυνατότητές της
στη διάθεση του υποψηφίου και ιδίως την ύπαρξη απόφασης
του οργάνου διοίκησης της επιχείρησης, περί του
ότι θα διαθέσει τα ζητούμενα τεχνικά μέσα υπέρ του υποψηφίου,
αν αυτός επιλεγεί ανάδοχος.

Άρθρο 18
Υποκατάσταση ή αλλαγή μέλους εταιρείας,
σύμπραξης ή κοινοπραξίας
κατά τη διαδικασία ανάθεσης
1. Σε περίπτωση πτώχευσης και απώλειας της ιδιότητας
του μελετητή ή παρόχου υπηρεσιών φυσικού προσώπου,
επέρχεται αυτοδίκαια ο αποκλεισμός του από τη διαδικασία
ανάθεσης μελέτης ή σύμβασης υπηρεσιών. Η ίδια
συνέπεια επέρχεται και σε περίπτωση πτώχευσης ή διαγραφής
ή υποβιβασμού του πτυχίου σε τάξη κατώτερη
των καλουμένων, εταιρείας / γραφείου μελετών ή παρόχων
υπηρεσιών. Ο θάνατος ή πτώχευση ή απώλεια της
ιδιότητας του μελετητή που στελεχώνει με το πτυχίο του
εταιρεία / γραφείο μελετών, η οποία υπέβαλε αίτηση εκδήλωσηςενδιαφέροντοςσεδιαγωνισμό,δενεπιφέρειτον
αποκλεισμό της από το διαγωνισμό, εφόσον επήλθε πριν
το πέρας της διαδικασίας επιλογής ανοικτής ή κλειστής
διαδικασίας και εφόσον δεν συνεπάγεται αλλαγές στην
τάξη και στις κρίσιμες για το διαγωνισμό κατηγορίες.
Στην περίπτωση αυτή η επιλογή γίνεται χωρίς να συνυπολογίζεται
στο δυναμικό της εταιρείας το ελλείπον στέλεχος.
2. Εφόσον, στις περιπτώσεις των δύο πρώτων εδαφίων
της προηγούμενης παραγράφου, το φυσικό πρόσωπο ή η
εταιρεία / γραφείο μελετών ή παρόχων υπηρεσιών είναι
μέλος σύμπραξης ή κοινοπραξίας, μπορεί να αντικατασταθείμεπρωτοβουλίακαιευθύνητωνυπολοίπωνμελών,
μέχρι την ολοκλήρωση του πρακτικού επιλογής ανοικτής
ή κλειστής διαδικασίας. Στην περίπτωση αυτή η επελθούσα
μεταβολή δηλώνεται άμεσα και προσκομίζονται προς
έλεγχο τα τυπικά δικαιολογητικά που αφορούν το νέο μέλος.
Η αναθέτουσα Αρχή εγκρίνει τη μεταβολή, αν πεισθεί
ότι συντρέχουν οι προαναφερόμενες προϋποθέσεις. Η
σύμπραξη ή κοινοπραξία μπορεί να μην αναπληρώσει το
ελλείπον μέλος, αν τούτο δεν είναι απαραίτητο για τη συμμετοχή
της στο διαγωνισμό.
3. Οποιαδήποτε αλλαγή στη σύνθεση σύμπραξης ή κοινοπραξίας
ή μεταβολή στη στελέχωση εταιρείας, που
επέρχεται μετά την περαίωση του σταδίου επιλογής ανοικτής
ή κλειστής διαδικασίας, επιφέρει τον αποκλεισμό
του υποψηφίου από τη διαδικασία, με απόφαση της Προϊσταμένης
Αρχής.

Άρθρο 19
Μελέτες εργολαβικών συμβάσεων
1. Σε όλες τις περιπτώσεις ανάθεσης και εκτέλεσης
συμβάσεων δημόσιων έργων, στις οποίες, σύμφωνα με
τις κείμενες διατάξεις, αναλαμβάνεται η υποχρέωση εκπόνησης
ή τροποποίησης μελέτης από την εργοληπτική
επιχείρηση που πρόκειται να εκτελέσει ή εκτελεί δημόσιο
έργο, η μελέτη αυτή ή η τροποποίηση εγκρίνεται από την
αναθέτουσα Αρχή ή τον εργοδότη, μόνον εφόσον έχει εκπονηθεί
και υπογραφεί νόμιμα από πρόσωπα που έχουν
την ιδιότητα του μελετητή για την εκπόνηση των μελετών
δημόσιων έργων, σύμφωνα με τον παρόντα νόμο, τα
οποία έχουν γνωστοποιηθεί στην αναθέτουσα Αρχή και
έχουν γίνει αποδεκτά από αυτήν ρητώς ή σιωπηρώς. Η
αντικατάσταση γνωστοποιηθέντος μελετητή γίνεται μόνο
με ρητή έγκριση της αναθέτουσας Αρχής.
2. Με απόφαση του Υπουργού Περιβάλλοντος, Χωροταξίας
και Δημόσιων Έργων μπορεί να ορίζονται οι απαραίτητες
διαδικασίες για την εξασφάλιση της καταβολής
της ελάχιστης νόμιμης αμοιβής του μελετητή. Μέχρι την
έκδοση της απόφασης αυτής η αμοιβή καταβάλλεται κατά
τις ισχύουσες διατάξεις.

Άρθρο 20
Κοινοπραξίες - Συμπράξεις
1. Δικαίωμασυμμετοχήςστουςδιαγωνισμούςέχουνσυμπράξεις
χωρίς ιδιαίτερη νομική μορφή και κοινοπραξίες.
Η σύμπραξη είναι εκούσια, μπορεί να αφορά στην ίδια ή
και σε διαφορετικές κατηγορίες μελετών ή υπηρεσιών και
εκδηλώνεται με την από κοινού υποβολή αίτησης εκδήλωσης
ενδιαφέροντος ή με την υπογραφή συμπληρωματικής
σύμβασης με τον εργοδότη. Αν η σύμπραξη εκδηλώνεται
για την ίδια κατηγορία μελέτης, ο μέγιστος
αριθμός συμπραττόντων είναι τρεις (3). Με την αίτηση εκδήλωσης
ενδιαφέροντος τα μέλη της σύμπραξης υποβάλλουν
δήλωση περί ορισμού του κοινού εκπροσώπου
της σύμπραξης και του αναπληρωτή του. Ο εκπρόσωπος
της σύμπραξης είναι υποχρεωτικά και συντονιστής των
μελών της, έχει δε έναντι της αναθέτουσας Αρχής την
υποχρέωση να εκπροσωπεί και να συντονίζει, κατά τη διαδικασία
της ανάθεσης αλλά και της εκτέλεσης, την από
κοινού δράση των μελών της σύμπραξης, όπου αυτή
απαιτείται κατά την κρίση της αναθέτουσας Αρχής.
2. Η αίτηση εκδήλωσης ενδιαφέροντος και όλα τα στοιχεία
της τεχνικής και οικονομικής προσφοράς, υπογράφονται
είτε από όλους τους κοινοπρακτούντες ή συμπράττοντες
είτε από τον από κοινού ορισθέντα κοινό
εκπρόσωπο. Με την αίτηση εκδήλωσης ενδιαφέροντος
υποβάλλεται, επί ποινή αποκλεισμού, πίνακας κατανομής
της αμοιβής στα μέλη της σύμπραξης. Ο πίνακας μπορεί
να τροποποιηθεί κατά την εκτέλεση της σύμβασης, μετά
από έγκριση της Διευθύνουσας Υπηρεσίας. Στις κοινοπραξίες
η κατανομή της αμοιβής γίνεται σύμφωνα με τη
σύμβαση σύστασης της κοινοπραξίας.
3. Ο έλεγχος των λόγων αποκλεισμού κατά το άρθρο 16
αφορά όλα τα μέλη της σύμπραξης ή της κοινοπραξίας. Ο
έλεγχος της τεχνικής καταλληλότητας και η διαπίστωση
εκπλήρωσης των επιπέδων που τίθενται στην προκήρυξη
αφορά τουλάχιστον ένα εκ των συμπραττόντων ή κοινοπρακτούντων
στην ίδια κατηγορία μελέτης. Τα μέλη των
κοινοπραξιών και συμπράξεων ευθύνονται εις ολόκληρον
έναντι του εργοδότη για κάθε ζημιά του εργοδότη από την
πλημμελή εκτέλεση της σύμβασης και οι εγγυήσεις κάθε
μορφής εκδίδονται υπέρ όλων των μελών της σύμπραξης
ή της κοινοπραξίας και αφορούν στο σύνολο της σύμβασης.
4. Κάθε μελετητής ή πάροχος υπηρεσιών ή εταιρεία/
γραφείο μελετών ή παρόχων υπηρεσιών μπορεί να μετέχει
μόνο σε μία σύμπραξη ή κοινοπραξία κατά τη διαδικασία
ανάθεσης. Αν σε κάποιες κατηγορίες μελετών υφίσταται
αποδεδειγμένα μικρός αριθμός εγγεγραμμένων
μελετητών ή εταιρειών μελετών της καλούμενης τάξης,
επιτρέπεται, ύστερα από γνώμη του οικείου τεχνικού συμβουλίου,
να συμμετέχουν μελετητές ή εταιρείες μελετών
τηςαμέσωςκατώτερηςήκαιανώτερηςτάξηςκατάταοριζόμενα
στην προκήρυξη.
5. Οι ενστάσεις και προσφυγές που ασκούνται κατά τη
διαδικασία του διαγωνισμού υπογράφονται επί ποινή
απαραδέκτου είτε από τα μέλη της σύμπραξης ή κοινοπραξίας
είτε από τον κοινό εκπρόσωπο.

Άρθρο 21
Επιτροπή Διαγωνισμού
1. Για τη διεξαγωγή των διαγωνισμών του νόμου αυτού
η Προϊσταμένη Αρχή συγκροτεί με απόφασή της Επιτροπή
Διαγωνισμού, που αποτελείται από τρία μέλη. Δύο από
τα μέλη είναι υπάλληλοι, με τους αναπληρωτές τους, που
έχουν εμπειρία και προσόντα σχετικά με το αντικείμενο
της υπό ανάθεση σύμβασης και υπηρετούν είτε στην αναθέτουσα
Αρχή της σύμβασης, είτε και σε άλλους φορείς
του δημόσιου τομέα και ένας εξ αυτών ορίζεται ως πρόεδρος
με τον αναπληρωτή του.
2. Κατ' εξαίρεση η Επιτροπή Διαγωνισμού μπορεί να συγκροτείται
από πέντε μέλη, αν κατά την κρίση της Προϊσταμένης
Αρχής η προς ανάθεση σύμβαση είναι πολύπλοκη
και απαιτεί εξειδικευμένη εμπειρία. Τέσσερα από
τα μέλη είναι υπάλληλοι, με τους αναπληρωτές τους και
με εμπειρία και προσόντα σχετικά με το αντικείμενο της
υπό ανάθεση σύμβασης, που ανήκουν είτε στην αναθέτουσα
Αρχή της σύμβασης είτε και σε άλλους φορείς του
δημόσιου τομέα, εκ των οποίων ένας ορίζεται ως πρόεδρος
με τον αναπληρωτή του.
3. Ένα από τα μέλη της Επιτροπής Διαγωνισμού υποδεικνύεται
σε κάθε περίπτωση από το Τεχνικό Επιμελητήριο
Ελλάδος, με τον αναπληρωτή του, μετά από σχετικό
αίτημα της αναθέτουσας Αρχής. Αν το Τ.Ε.Ε. δεν ανταποκριθεί
μέσα σε προθεσμία δεκαπέντε (15) ημερών, επιλέγεται
από την αναθέτουσα Αρχή πρόσωπο-μέλος του
Τ.Ε.Ε.. Με την απόφαση συγκρότησης μπορεί να ορίζεται
γραμματέας της Επιτροπής. Για τη συγκρότηση, λειτουργία
και τις αποφάσεις της Επιτροπής ισχύουν συμπληρωματικά
οι διατάξεις των άρθρων 13 έως 15 του Ν. 2690/
4. Σε περιπτώσεις ανάθεσης συμβάσεων με ιδιαίτερα
σύνθετο, πολύπλοκο και εξειδικευμένο αντικείμενο, μπορεί
με απόφαση του Υπουργού Περιβάλλοντος, Χωροταξίας
και Δημόσιων Έργων να καθορίζονται πρόσθετα
προσόντα που πρέπει να πληρούν τα μέλη της Επιτροπής
Διαγωνισμού, κατά παρέκκλιση των παραγράφων 1 και 2.
5. Με κοινή απόφαση των Υπουργών Οικονομίας και Οικονομικών
και Περιβάλλοντος, Χωροταξίας και Δημόσιων
Έργων καθορίζονται οι αμοιβές των μελών των Επιτροπών
Διαγωνισμού και του γραμματέα αυτών, σύμφωνα με
τις εκάστοτε ισχύουσες διατάξεις.

Άρθρο 22
Ενημέρωση των υποψηφίων
1. Η Επιτροπή Διαγωνισμού τηρεί πρακτικά που περιέχουν
συνοπτικά την τήρηση της διαδικασίας και τις αιτιολογημένες
αποφάσεις της Επιτροπής, σύμφωνα με τις
σχετικές διατάξεις. Αν σημειώθηκε μειοψηφία καταχωρείται
στα πρακτικά.
2. Τα πρακτικά της Επιτροπής Διαγωνισμού γνωστοποιούνται
στους υποψηφίους με τοιχοκόλλησή τους στο
χώρο ανακοινώσεων της υπηρεσίας που διεξάγει το διαγωνισμό
και κοινοποίηση σχετικής ανακοίνωσης με τηλεομοιοτυπία
(FAX) ή με ταχυδρομική επιστολή ή με ηλεκτρονικό
ταχυδρομείο, όπως ειδικότερα ορίζεται στην
προκήρυξη του διαγωνισμού. Οι αποφάσεις της Προϊσταμένης
Αρχής που αφορούν στο διαγωνισμό, ιδίως αυτές
που εκδικάζουν τις ενστάσεις των υποψηφίων, εγκρίνουν
το αποτέλεσμα, ακυρώνουν το διαγωνισμό ή ματαιώνουν
την κατακύρωσή του, κοινοποιούνται σε όλους τους μετέχοντες
στο διαγωνισμό που δεν αποκλείστηκαν σε
προηγούμενο στάδιο, με τον τρόπο που ορίζεται στην
προκήρυξη. Με τον ίδιο τρόπο κοινοποιούνται και τα λοιπά
έγγραφα της υπηρεσίας, όπως διευκρινιστικά και ενημερωτικά
έγγραφα και προσκλήσεις.
3. Ως χρόνος παραλαβής των εγγράφων της παραγράφου
2 λογίζεται η σχετική σημείωση της συσκευής τηλεομοιοτυπίας
(FAX) επί του διαβιβασθέντος εγγράφου, η
απόδειξη της ταχυδρομικής υπηρεσίας για την παράδοση
του εγγράφου ή νόμιμη απόδειξη αποστολής και λήψης
του ηλεκτρονικού ταχυδρομείου.
4. Οι αιτήσεις εκδήλωσης ενδιαφέροντος, οι προσφορές
και τα δικαιολογητικά εν γένει που κατατίθενται κατά
την ημέρα διεξαγωγής του διαγωνισμού υποβάλλονται σε
πρωτότυπο, εκτός κι αν ορίζεται διαφορετικά στην προκήρυξη.
Τα δικαιολογητικά που υποβάλλονται από τον
ανάδοχο προς απόδειξη των προϋποθέσεων της ποιοτικής
επιλογής, πριν από τη σύναψη της σύμβασης, υποβάλλονται
σε επικυρωμένο αντίγραφο, εκτός από εκείνα
που κατά το νόμο υποβάλλονται αποκλειστικά σε πρωτότυπο.
Εφόσον τα έγγραφα που υποβάλλονται στο διαγωνισμό
δεν είναι συνταγμένα στην ελληνική γλώσσα, συνυποβάλλεται,
επί ποινή αποκλεισμού, επίσημη μετάφρασή
τους. Γλώσσα συνεννόησης και αλληλογραφίας μεταξύ
της αναθέτουσας Αρχής και των υποψηφίων και ενδιαφερομένων
είναι η ελληνική.

  ΚΕΦΑΛΑΙΟ Δ´
ΕΚΠΟΝΗΣΗ ΜΕΛΕΤΩΝ - ΕΚΤΕΛΕΣΗ ΣΥΜΒΑΣΕΩΝ
ΣΥΝΑΦΩΝ ΥΠΗΡΕΣΙΩΝ

Άρθρο 23
Σύναψη της σύμβασης
1. Η σύμβαση περιλαμβάνει το σύνολο των όρων που
προσδιορίζουν τα δικαιώματα και τις υποχρεώσεις των
αντισυμβαλλομένων και περιλαμβάνονται στα τεύχη του
διαγωνισμού, στην απόφαση έγκρισης του αποτελέσματος
και το σχετικό ιδιωτικό συμφωνητικό.
2. Η σύμβαση συνάπτεται με την κοινοποίηση της απόφασης
έγκρισης του αποτελέσματος του διαγωνισμού
στον ανάδοχο. Επί συμβάσεως που καταρτίζεται ύστερα
από διαδικασία με διαπραγμάτευση το έγγραφο της σύμβασης
έχει συστατικό χαρακτήρα.
3. Με την κοινοποίηση της εγκριτικής απόφασης της
Προϊσταμένης Αρχής καλείται ο ανάδοχος για την υπογραφή
του ιδιωτικού συμφωνητικού, σε ορισμένο τόπο
και μετά παρέλευση τουλάχιστον δεκαπέντε (15) ημερών,
εκτός αν ο ανάδοχος δηλώσει ότι επιθυμεί να υπογράψει
νωρίτερα. Μέσα στην προθεσμία και πριν την υπογραφή
ο ανάδοχος υποχρεούται να καταθέσει στη Διευθύνουσα
Υπηρεσία (Δ.Υ.) την εγγύηση καλής εκτέλεσης της σύμβασης.
Η υπογραφή του ιδιωτικού συμφωνητικού έχει
αποδεικτικό χαρακτήρα και αν δεν ορίζεται διαφορετικά
στο κείμενό της, από αυτήν αρχίζουν οι προθεσμίες της
σύμβασης. Με το ιδιωτικό συμφωνητικό δεν επιτρέπεται
να τροποποιηθούν ή συμπληρωθούν οι όροι των τευχών
του διαγωνισμού. Γλώσσα συνεννόησης μεταξύ του εργοδότη
και του αναδόχου είναι η ελληνική.
4. Αν δεν προσέλθει εμπρόθεσμα ο ανάδοχος για την
υπογραφή του ιδιωτικού συμφωνητικού, κηρύσσεται έκπτωτος,
με απόφαση του Προϊσταμένου της Διευθύνουσας
Υπηρεσίας και χωρίς άλλες προϋποθέσεις, εκτός αν
επικαλεστείκαιαποδείξειέλλειψηυπαιτιότητας.Κατάτης
απόφασης χωρεί ένσταση, η οποία αναστέλλει την εκτέλεση
της απόφασης. Επί της ενστάσεως αποφασίζει ρητά
η Προϊσταμένη Αρχή μέσα σε προθεσμία δεκαπέντε (15)
ημερών και σε κάθε περίπτωση η έκδοση της απόφασης
αυτής αποτελεί προϋπόθεση για τη συνέχιση της διαδικασίας
ανάθεσης. Με την απόρριψη της ένστασης, οριστικοποιείται
η έκπτωση και επέρχεται, με απόφαση του
Προϊσταμένου της Δ.Υ., η κατάπτωση της εγγύησης συμμετοχής
του αναδόχου, υπέρ του κυρίου του έργου.
5. Κατά την υπογραφή του ιδιωτικού συμφωνητικού ο
ανάδοχος δηλώνει την έδρα του και τον αντίκλητό του. Σε
περίπτωση αναδόχου σύμπραξης, ως έδρα του αναδόχου
θεωρείται η έδρα του εκπροσώπου του. Ο ανάδοχος
υποχρεούται να δηλώνει χωρίς καθυστέρηση στη Διευθύνουσα
Υπηρεσία, την αλλαγή της έδρας του. Μέχρι την
υποβολή της δήλωσης θεωρούνται ισχυρές οι κοινοποιήσεις
των εγγράφων της Δ.Υ. στην προηγούμενη έδρα.
6. Αντίκλητος του αναδόχου ορίζεται φυσικό πρόσωπο
που κατοικεί στην έδρα της Διευθύνουσας Υπηρεσίας και
αποδέχεται το διορισμό του με δήλωση που περιλαμβάνεται
στο κείμενο της σύμβασης ή υποβάλλεται με ιδιαίτερο
έγγραφο. Αντίκλητος δεν αποκλείεται να είναι και ο
εκπρόσωπος του αναδόχου, εφόσον κατοικεί στην έδρα
της Διευθύνουσας Υπηρεσίας. Στον αντίκλητο γίνονται
νόμιμα, αντί του αναδόχου, οι κοινοποιήσεις των εγγράφων
της υπηρεσίας. Ο ανάδοχος μπορεί να αντικαταστήσει
τον αντίκλητό του, μέχρι δε την υποβολή της σχετικής
δήλωσης, οι κοινοποιήσεις γίνονται στον αντίκλητο. Η Διευθύνουσα
Υπηρεσία δικαιούται να απαιτήσει αντικατάσταση
του αντικλήτου από τον ανάδοχο, που υποχρεούται
να συμμορφωθεί άμεσα, αν δεν παραλαμβάνει τα
προς τον ανάδοχο απευθυνόμενα έγγραφα.

Άρθρο 24
Εγγυήσεις
1. Η εγγύηση καλής εκτέλεσης της σύμβασης καλύπτει
συνολικά και χωρίς διακρίσεις την εφαρμογή όλων των
όρωντηςσύμβασηςκαικάθεαπαίτησητουκυρίουτουέργου
σχετική με την καλή και έγκαιρη εκτέλεση της σύμβασης
και ανέρχεται σε ποσοστό πέντε τοις εκατό (5%) της
προεκτιμώμενης αμοιβής του ανατιθέμενου σταδίου.
2. Οι εγγυήσεις του νόμου αυτού παρέχονται με εγγυητικές
επιστολές του Ταμείου Συντάξεως Μηχανικών Εργοληπτών
Δημόσιων Έργων (Τ.Σ.Μ.Ε.Δ.Ε.) ή τραπεζών
που λειτουργούν στην Ελλάδα ή σε οποιοδήποτε κράτος
- μέλος της Ευρωπαϊκής Ένωσης ή του Ευρωπαϊκού Οικονομικού
Χώρου ή του Παγκόσμιου Οργανισμού Εμπορίου,
συνοδευόμενες από επίσημη μετάφρασή τους στην
ελληνική γλώσσα. Μπορούν, επίσης, να παρέχονται με
σύσταση παρακαταθήκης αντίστοιχου ποσού ή για χρεόγραφα
αντίστοιχης αξίας στο Ταμείο Παρακαταθηκών και
Δανείων, για τα οποία ο νόμος προβλέπει τη χρήση αυτή.
3. Αν αυξηθεί το συμβατικό αντικείμενο, κατατίθεται συμπληρωματική
εγγύηση ποσοστού πέντε τοις εκατό (5%)
υπολογιζόμενη στο ποσό της αύξησης. Η συμπληρωματική
εγγύηση κατατίθεται από τον ανάδοχο, μετά την προς
αυτόν κοινοποίηση της απόφασης της Προϊσταμένης Αρχής
για έγκριση του Συγκριτικού Πίνακα και σε κάθε περίπτωση,
πριν την έκδοση της εντολής πληρωμής για τον
πρώτο λογαριασμό που συντάσσεται καθ' υπέρβαση του
ποσού της σύμβασης. Αν δεν κατατεθεί, η εγγύηση παρακρατείται
από τους λογαριασμούς πληρωμής που
αφορούν καταβολή ποσών επιπλέον του συμβατικού αντικειμένου.
Αν το συμβατικό αντικείμενο μειωθεί, επέρχεται
ανάλογη μείωση της εγγύησης, με απόφαση της Διευθύνουσας
Υπηρεσίας και ύστερα από αίτηση του αναδόχου.
4. Οι εγγυητικές επιστολές αναγράφουν επί ποινή απαραδέκτου
το όνομα, επώνυμο και όνομα πατρός του υπέρ
ου η εγγύηση ή προκειμένου περί εταιρείας την επωνυμία
της, τον τίτλο της σύμβασης στην οποία αφορά η παρεχόμενη
εγγύηση, τον όρο της παραιτήσεως του εγγυητή
από την ένσταση διζήσεως και την υπόσχεση ότι θα καταβάλει
απροφασίστως, εντός τριών (3) ημερών από τη σχετική
ειδοποίηση του εργοδότη, το ποσό της εγγύησης. Αν
συσταθεί παρακαταθήκη με γραμμάτιο παρακατάθεσης
χρεογράφωνστοΤαμείοΠαρακαταθηκώνκαιΔανείων,τα
τοκομερίδια ή μερίσματα που λήγουν κατά τη διάρκεια
της εγγύησης επιστρέφονται μετά τη λήξη τους στον
υπέρ ου η εγγύηση δικαιούχο.
5. Οι εγγυήσεις καλής εκτέλεσης αποδίδονται μετά την
παραλαβή του συνόλου του αντικειμένου της σύμβασης.
Με απόφαση της Διευθύνουσας Υπηρεσίας, που εκδίδεται
ύστερα από αίτηση του αναδόχου, αποδεσμεύεται μέρος
των εγγυήσεων ανερχόμενο σε ποσοστό ανάλογο με
την αξία των εργασιών περαιωθέντος και εγκριθέντος
σταδίου της σύμβασης. Αν η σύμβαση αφορά στην παροχή
υπηρεσίας χωρίς διακεκριμένα στάδια, μπορεί να ορίζει
ότι επιστρέφεται στον ανάδοχο μέρος της εγγύησης,
μετά την παρέλευση ορισμένου χρόνου ή την ολοκλήρωση
τμήματος της σύμβασης.
6. Η εγγύηση καλής εκτέλεσης της σύμβασης καταπίπτει
υπέρ του κυρίου του έργου, με αιτιολογημένη απόφαση
του Προϊσταμένου της Διευθύνουσας Υπηρεσίας,
ιδίως μετά την οριστικοποίηση της έκπτωσης του αναδόχου.
Η ένσταση του αναδόχου κατά της αποφάσεως δεν
αναστέλλει την είσπραξη του ποσού της εγγυήσεως.

Άρθρο 25
Διοίκηση σύμβασης μελέτης - παροχής υπηρεσιών
1. Η διοίκηση της σύμβασης, η παρακολούθηση και ο
έλεγχός της ασκούνται από την αρμόδια τεχνική υπηρεσία
του εργοδότη (Διευθύνουσα Υπηρεσία), αποσκοπούν
δε στην πιστή εκπλήρωση των όρων της σύμβασης από
τον ανάδοχο και στην εκπόνηση της μελέτης ή την παροχή
υπηρεσιών, κατά τους κανόνες της τέχνης και της επιστήμης.
Η επίβλεψη της εκτέλεσης της σύμβασης δεν αίρει,
ούτε μειώνει τις νόμιμες και συμβατικές ευθύνες του
αναδόχου.
2. Η Διευθύνουσα Υπηρεσία ορίζει ως επιβλέποντες
έναν ή περισσότερους υπαλλήλους της, κατόχους τίτλου
σπουδών ανώτατου εκπαιδευτικού ιδρύματος του πανεπιστημιακού
τομέα, που έχουν την τεχνική δυνατότητα να
επιβλέψουν τη μελέτη, λαμβάνοντας υπόψη τη στελέχωση,
τις ανάγκες της και τις εν γένει δυσχέρειες της
επίβλεψης. Κατ' εξαίρεση και εφόσον δεν υφίσταται
επαρκές προσωπικό, καθήκοντα επιβλέποντα μπορεί να
ασκήσει και ο Προϊστάμενος της Δ.Υ. Αν ορισθεί ομάδα
επιβλεπόντων για την επίβλεψη σύνθετης μελέτης, ορίζεται
συντονιστής ένας εξ αυτών.
3. Καθήκοντα και αρμοδιότητες των επιβλεπόντων είναι
ιδίως:
α) Η διαρκής παρακολούθηση της σύμβασης, η χορήγηση
οδηγιών προς τον ανάδοχο για την έντεχνη και
εμπρόθεσμη εκπλήρωση των υποχρεώσεών του και η μέριμνα
για τη συμμόρφωση του αναδόχου με τις συμβατικές
του υποχρεώσεις.
β) Η διαδικασία ελέγχου, έγκρισης και παραλαβής της
μελέτης, ο έλεγχος και θεώρηση των λογαριασμών, η σύνταξη
και ο έλεγχος των Συγκριτικών Πινάκων, η σύνταξη
βεβαίωσης περαίωσης των εργασιών της μελέτης και η
εισήγηση στα αιτήματα του αναδόχου για την αλλαγή
συμβατικών όρων, χορήγηση παρατάσεων, καταβολή
αποζημίωσης είτε λόγω υπερημερίας εργοδότη είτε για
άλλη αιτία.
γ) Η τήρηση φακέλου για την πορεία της σύμβασης,
στον οποίο εμπεριέχονται ιδίως το χρονοδιάγραμμα, οι
παρατάσεις προθεσμιών, οι εκθέσεις προόδου, οι λογαριασμοί
και η αλληλογραφία με τον ανάδοχο.
δ) Η τήρηση και επικαιροποίηση του φακέλου του έργου,
μετά την έγκριση κάθε ενδιάμεσου σταδίου της μελέτης.
Με απόφαση του Υπουργού Περιβάλλοντος, Χωροταξίας
και Δημόσιων Έργων μπορεί να εξειδικεύονται
τα καθήκοντα και οι αρμοδιότητες των υπαλλήλων των
αναθετουσών Αρχών που ασκούν την επίβλεψη των μελετών
και των έργων.
4. Η επίβλεψη ασκείται και στους χώρους που χρησιμοποιούνται
για την εκτέλεση της σύμβασης και ο ανάδοχος
είναι υποχρεωμένος να εξασφαλίσει την απρόσκοπτη
πρόσβαση των ασκούντων την επίβλεψη. Ο συντονιστής
του αναδόχου υποχρεούται, ύστερα από έγκαιρη ειδοποίηση
της υπηρεσίας, να συνοδεύει τους επιβλέποντες
στους χώρους εκπόνησης της μελέτης ή της παροχής της
υπηρεσίας.
5. Η Διευθύνουσα Υπηρεσία ενημερώνει την Προϊσταμένη
Αρχή, σε τακτά χρονικά διαστήματα και κατά την κρίση
της υπηρεσίας αυτής, για την πορεία εκπόνησης της
μελέτης ή παροχής της υπηρεσίας και εισηγείται για την
άρση των προβλημάτων.
6. Τα ανωτέρω οριζόμενα στις παραγράφους 3 και 4
ισχύουν κατ' αναλογία και για τον ανάδοχο παροχής υπηρεσιών
συμβούλου της υπηρεσίας, εφόσον του ανατεθούν
καθήκοντα επίβλεψης. Ο ανάδοχος της σύμβασης
παροχήςυπηρεσιώνκαισεπερίπτωσηπουαυτόςείναινομικό
πρόσωπο οι διοικούντες και υπάλληλοί του υπέχουν,
κατά την εκπλήρωση των συμβατικών τους υποχρεώσεων,
ποινική ευθύνη δημόσιου υπαλλήλου.
7. Η υπαίτια παράλειψη οφειλόμενης ενέργειας από όργανα
του εργοδότη αποτελεί πειθαρχικό αδίκημα. Ιδίως,
αποτελούν πειθαρχικά αδικήματα:
α) Για τους επιβλέποντες τις συμβάσεις εκπόνησης μελετών
και παροχής υπηρεσιών: η παράλειψη ενημέρωσης,
καθώς και η υπαίτια, πέραν του εύλογου χρόνου καθυστέρηση,
στην ενημέρωση του προϊσταμένου της Διευθύνουσας
Υπηρεσίας για την παραβίαση από τον
ανάδοχο του χρονοδιαγράμματος εκτέλεσης της σύμβασης,
ή την πλημμελή εκπλήρωση των υποχρεώσεών του.
β) Για τον Προϊστάμενο της Διευθύνουσας Υπηρεσίας:
η παράλειψη κίνησης και διεκπεραίωσης της διαδικασίας
έκπτωσης του αναδόχου παρά τη συνδρομή των αναγκαίων
προϋποθέσεων, η παράλειψη έγκαιρης έγκρισης των
λογαριασμών της σύμβασης και η χορήγηση εντολών για
εκτέλεση εργασιών, οι οποίες δεν προβλέπονται από την
αρχική ή εγκεκριμένη συμπληρωματική σύμβαση.
γ) Για τον Προϊστάμενο και τα όργανα της Προϊσταμένης
Αρχής: η παράλειψη έγκαιρης έκδοσης απόφασης
επί των Συγκριτικών Πινάκων και παραλαβής των μελετών
ή υπηρεσιών, η χορήγηση παράτασης προθεσμίας χωρίς
να υφίστανται οι νόμιμες προϋποθέσεις και η παράλειψη
έκδοσης απόφασης σε ένσταση του αναδόχου κατά απόφασης
κήρυξης έκπτωσης, εντός της δίμηνης προθεσμίας
του άρθρου 33 παρ. 6.
8. Για τα αδικήματα των προηγούμενων παραγράφων ο
Υπουργός Περιβάλλοντος, Χωροταξίας και Δημόσιων
Έργων ή το αρμόδιο όργανο των άλλων φορέων που
εκτελούν συμβάσεις μελετών και παροχής υπηρεσιών, είτε
επιβάλλει εις βάρος των υπαιτίων, ανάλογα με τη βαρύτητά
τους, την πειθαρχική ποινή του προστίμου μέχρι
ποσούαντιστοίχουτουμισθούτωνέξι(6)μηνών,είτετους
παραπέμπει στο οικείο πειθαρχικό όργανο για την επιβολή
των, κατά τις κείμενες διατάξεις, προβλεπόμενων
κατά περίπτωση πειθαρχικών ποινών.

Άρθρο 26
Υποκατάσταση του αναδόχου
1. Η υποκατάσταση του αναδόχου στο σύνολο ή μέρος
της σύμβασης της μελέτης ή της υπηρεσίας απαγορεύεται
εκτός από τις ακόλουθες περιπτώσεις:
α) Αν ο ανάδοχος - φυσικό πρόσωπο ή ο μοναδικός μελετητής
ή πάροχος υπηρεσιών, εταιρείας μελετών ή παρόχων
υπηρεσιών αντίστοιχα, αποβιώσει ή διαγραφεί
από τα μητρώα ή καταστεί ανίκανος λόγω ασθένειας ή άλλης
αντικειμενικής αιτίας για την εκπλήρωση της παροχής
του, μπορεί με απόφαση της Προϊσταμένης Αρχής,
που εκδίδεται μετά από γνώμη του αρμόδιου Τεχνικού
Συμβουλίου, να εγκριθεί η υποκατάστασή του από άλλο
μελετητή ή σύμβουλο αντίστοιχα ή εταιρεία μελετών ή
συμβούλων, που διαθέτει τα νόμιμα προσόντα για την
εκτέλεση της σύμβασης, αλλιώς η σύμβαση λύεται αυτοδίκαια.
Για την υποκατάσταση υποβάλλεται αίτηση των
κληρονόμων σε περίπτωση θανάτου ή του ίδιου του μελετητή
ή συμβούλου στις λοιπές περιπτώσεις, εντός αποκλειστικής
προθεσμίας δύο (2) μηνών από την επέλευση
του γεγονότος που αποτελεί την αιτία της υποκατάστασης.
Ο αρχικός ανάδοχος ή οι κληρονόμοι του σε περίπτωση
θανάτου του ευθύνονται εις ολόκληρο για τις υποχρεώσεις
εκ της συμβάσεως με τον υποκατάστατο.
β) Αν πτωχεύσει ή διαγραφεί από το Μητρώο Μελετητών
ή αποβιώσει ή καταστεί κατ' άλλο τρόπο ανίκανος για
την εκτέλεση ένας εκ των μελετητών αναδόχου εταιρείας
Μελετών, η εκπόνηση του σταδίου της μελέτης, που άρχισε
να εκπονείται, συνεχίζεται από την εταιρεία, ακόμα
και αν από το καταστατικό προβλέπεται η διάλυση της
εταιρείας και υπό την προϋπόθεση ότι αυτή συνεχίζει να
έχει τις απαιτούμενες από τη Σύμβαση τάξεις και κατηγορίες
πτυχίων. Στην περίπτωση που η εταιρεία δεν διαθέτει
τις απαιτούμενες κατά τη σύμβαση κατηγορίες και τάξεις
πτυχίων υποχρεούται, σε διάστημα δύο (2) μηνών από τη
στιγμή που επήλθε η αλλαγή στο πτυχίο, να αντικαταστήσει
τον εταίρο-μελετητή ή να ζητήσει υποκατάσταση ή σύμπραξη
με μελετητή που διαθέτει τα τυπικά προσόντα
σύμφωνα με την προκήρυξη. Η Προϊσταμένη Αρχή μπορεί,
μετά από γνώμη του αρμόδιου τεχνικού συμβουλίου,
να αποφασίσει την εκπόνηση και των επόμενων σταδίων
της ανατεθείσας μελέτης από την εταιρεία, αν κρίνει ότι η
εταιρεία διαθέτει τα τυπικά και ουσιαστικά προσόντα. Αν
η εταιρεία είναι μέλος αναδόχου σύμπραξης ή κοινοπραξίας,
ισχύουν αναλόγως τα δύο προηγούμενα εδάφια.
γ) Αν πτωχεύσει ή διαγραφεί από το Μητρώο εταιρεία μέλος
αναδόχου σύμπραξης ή κοινοπραξίας ή αν πτωχεύσει,
διαγραφεί, αποβιώσει ή καταστεί ανίκανος για εκπόνηση
της μελέτης λόγω σοβαρής ασθένειας ή άλλης
αντικειμενικής αιτίας μελετητής-φυσικό πρόσωπο, μέλος
αναδόχου σύμπραξης ή κοινοπραξίας, τα υπόλοιπα μέλη
της συνεχίζουν την εκπόνηση του σταδίου της μελέτης
που ήδη άρχισε να εκπονείται. Εφόσον ο εν λόγω μελετητής
θεωρείται απαραίτητος για την περάτωση του υπό εκπόνηση
σταδίου της μελέτης, αντικαθίσταται με άλλο,
αντίστοιχων προσόντων, κατόπιν εντολής και έγκρισης
της Διευθύνουσας Υπηρεσίας. Η Προϊσταμένη Αρχή μπορεί,
μετά από γνώμη του αρμόδιου τεχνικού συμβουλίου,
να εγκρίνει την εκπόνηση και των επόμενων σταδίων της
ανατεθείσας μελέτης από τον ανάδοχο, αν κρίνει ότι διαθέτει
τα τυπικά και ουσιαστικά προσόντα.
2. Οι ρυθμίσεις των περιπτώσεων β´ και γ´ της προηγούμενης
παραγράφου εφαρμόζονται και στις συμβάσεις
παροχής υπηρεσιών, εκτός αν προβλέπεται διαφορετικά
στη σύμβαση.
3. Η σύμβαση εκπόνησης μελέτης ή παροχής υπηρεσίας
διαλύεται αυτοδικαίως αν πτωχεύσει ο ανάδοχος.

Άρθρο 27
Προθεσμίες - Χρονοδιάγραμμα
1. Στην προκήρυξη του διαγωνισμού για την ανάθεση
μελέτης και στη σύμβαση που συνάπτεται, ορίζεται συνολική
προθεσμία για την περαίωση του αντικειμένου της
σύμβασης, και επιπλέον, εφόσον απαιτείται, τμηματικές
προθεσμίες. Ως συνολική προθεσμία νοείται το χρονικό
διάστημα από την υπογραφή της σύμβασης μέχρι την
έκδοση της απόφασης έγκρισης του συνόλου των μελετών
και συνίσταται στα εξής επί μέρους χρονικά διαστήματα:
α) Τον καθαρό χρόνο μέσα στον οποίο ολοκληρώνεται
το σύνολο του αμιγώς μελετητικού αντικειμένου της σύμβασης,
στο οποίο περιλαμβάνονται κάθε είδους υποστηρικτικές
μελέτες. Στον καθαρό χρόνο δεν συνυπολογίζονται
οι καθυστερήσεις για τις οποίες δεν ευθύνεται ο ανάδοχος.
β) Τον επιπρόσθετο χρόνο που περιλαμβάνει τις καθυστερήσεις
για τις οποίες δεν ευθύνεται ο ανάδοχος και
αφορά ιδίως τις κάθε είδους ερευνητικές εργασίες και εργαστηριακούς
ελέγχους που εκτελούνται από άλλο μελετητή,
τις διαδικασίες ελέγχου και εγκρίσεως τμημάτων ή
του συνόλου της μελέτης, μαζί με τις υποστηρικτικές μελέτες
και τις απαραίτητες συναινέσεις και εγκρίσεις άλλων
Υπηρεσιών.
2. Η αναθέτουσα Αρχή ορίζει στην προκήρυξη για την
ανάθεση μελέτης ιδιαιτέρως τη συνολική προθεσμία και
τον καθαρό χρόνο εκπόνησης της μελέτης. Αν δεν ορίζεται
διαφορετικά στη σύμβαση ο ανάδοχος υποβάλλει,
εντός μηνός από την υπογραφή της, χρονοδιάγραμμα εκπόνησης
της μελέτης, γραμμικό κατ' ελάχιστον, αναλόγως
με τις απαιτήσεις των συμβατικών τευχών. Το χρονοδιάγραμμα
αποτυπώνει την πρόταση του αναδόχου για τη
χρονική ανάπτυξη των σταδίων όλων των επί μέρους μελετών,
τις χρονικές τους αλληλουχίες και επαλληλίες και
τον προσφορότερο, κατά την κρίση του, χρονικό επιμερισμό
του επιπρόσθετου χρόνου για τη διαμόρφωση της
βέλτιστης δυνατής κρίσιμης διαδρομής και εγκρίνεται
από τη Διευθύνουσα Υπηρεσία μέσα σε δεκαπέντε (15)
ημέρες.
Με το χρονοδιάγραμμα ο ανάδοχος δεσμεύεται όσον
αφορά: α) τους καθαρούς χρόνους σύνταξης των μελετών
για κάθε στάδιο και κατηγορία μελέτης και β) τα ακριβή
σημεία έναρξης κάθε μελετητικής δράσης, έτσι ώστε
να τηρηθεί η συνολική προθεσμία. Αν μετατίθεται το χρονικό
σημείο έναρξης της μελετητικής δράσης σταδίου ή
κατηγορίας μελέτης, χωρίς ευθύνη του αναδόχου, δικαιούται
αντίστοιχη παράταση προθεσμίας. Η έναρξη κάθε
σταδίου ή κατηγορία μελέτης γίνεται με εντολή της Δ.Υ..
Αν ο ανάδοχος υποχρεωθεί να επανυποβάλει προς έγκριση
μελέτη επειδή η υπηρεσία έκρινε ότι η υποβληθείσα
χρειάζεται συμπληρώσεις και διορθώσεις, ο χρόνος καθυστέρησης
δεν δικαιολογεί παράταση της προθεσμίας.
Αν η Διευθύνουσα Υπηρεσία ζητήσει την επανυποβολή
μελέτης ή σταδίου αυτής λόγω αλλαγών ή διορθώσεων,
που δεν είχαν προηγουμένως ζητηθεί, τότε με το ίδιο έγγραφο
ορίζεται και εύλογη προθεσμία για την επανυποβολή,
κατά την οποία παρατείνεται η αρχική προθεσμία.
Σε περίπτωση διαφωνίας ο ανάδοχος δικαιούται να υποβάλει
ένσταση κατά της εντολής της υπηρεσίας.
3. Οι προθεσμίες μπορούν να παρατείνονται με απόφαση
της Π.Α., ύστερα από αίτηση του αναδόχου που υποβάλλεται
πριν τη λήξη τους, ή και με πρωτοβουλία της Διευθύνουσας
Υπηρεσίας, εφόσον οι καθυστερήσεις περί
την εκτέλεση της σύμβασης δεν οφείλονται σε αποκλειστική
υπαιτιότητα του αναδόχου. Ο ανάδοχος υποχρεούται
να συνεχίσει τις εργασίες της σύμβασης μετά τη λήξη
του αρχικού συμβατικού χρόνου και για όσο διαρκεί η
οριακή προθεσμία της σύμβασης. Ως οριακή προθεσμία
νοείται χρονικό διάστημα που ανέρχεται σε ένα τρίτο (1/3)
της συνολικής προθεσμίας και πάντως όχι μικρότερο των
τριών (3) μηνών, κατά τη διάρκεια του οποίου χορηγούνται
παρατάσεις και χωρίς αίτηση του αναδόχου. Αν η καθυστέρηση
υπερβεί την οριακή προθεσμία, παράταση
μπορεί να χορηγηθεί μόνο ύστερα από αίτηση ή συναίνεση
του αναδόχου και μετά από σύμφωνη γνώμη του αρμόδιου
τεχνικού συμβουλίου.
Για τον υπολογισμό της οριακής προθεσμίας, στη συνολική
προθεσμία, υπολογίζονται και οι παρατάσεις που
χορηγήθηκαν μετά από αίτηση του αναδόχου μέσα στην
αρχική συνολική προθεσμία χωρίς να οφείλονται σε αποκλειστική
υπαιτιότητά του.
4. Οι διατάξεις του άρθρου αυτού εφαρμόζονται αναλόγως
και στις συμπληρωματικές συμβάσεις του άρθρου

Άρθρο 28
Ποινικές ρήτρες
1. Αν ο ανάδοχος παραβιάζει με υπαιτιότητά του τις
προθεσμίες της σύμβασης, επιβάλλονται, με αιτιολογημένη
απόφαση της Διευθύνουσας Υπηρεσίας, εις βάρος
του και υπέρ του κυρίου του έργου ποινικές ρήτρες. Η επιβολή
ποινικών ρητρών δεν στερεί από τον εργοδότη το
δικαίωμα να κηρύξει τον ανάδοχο έκπτωτο.
2. Για κάθε ημέρα υπέρβασης του καθαρού χρόνου της
σύμβασης και για αριθμό ημερών ίσο με το είκοσι τοις
εκατό (20%) αυτής επιβάλλεται ποινική ρήτρα ανερχόμενη
σε ποσοστό δέκα τοις εκατό (10%) επί της μέσης ημερήσιας
αξίας της σύμβασης. Για τις επόμενες ημέρες και
μέχρις ακόμα δέκα τοις εκατό (10%) του καθαρού χρόνου,
η ποινική ρήτρα ορίζεται σε ποσοστό είκοσι τοις εκατό
(20%) της μέσης ημερήσιας αξίας της σύμβασης. Αν η
εκτέλεση του αντικειμένου της σύμβασης καθυστερεί πέραν
του ενός τρίτου (1/3) του καθαρού χρόνου, κινείται η
διαδικασία της έκπτωσης.
3. Η μέση ημερήσια αξία της σύμβασης προκύπτει από
τη διαίρεση της συμβατικής αμοιβής με τον αριθμό των
ημερών του καθαρού χρόνου, όπως ορίζεται στην παράγραφο
1 του άρθρου 27.
4. Αν συναφθεί συμπληρωματική σύμβαση, η μέση ημερήσια
αξία της προκύπτει από τη διαίρεση της συμβατικής
αμοιβής που προβλέπεται σε αυτήν με τον αριθμό
ημερών του καθαρού χρόνου της συμπληρωματικής σύμβασης.
Για τον υπολογισμό των ποινικών ρητρών της συμπληρωματικής
σύμβασης εφαρμόζεται η παράγραφος 2.
Η συμπληρωματική σύμβαση ορίζει αν παρατείνονται
οι προθεσμίες της αρχικής σύμβασης και αν αίρονται,
καθ´ολοκληρίαν ή μερικά, οι ποινικές ρήτρες που επιβλήθηκαν
προηγουμένως.
5. Αν στη σύμβαση προβλέπονται τμηματικές προθεσμίες,
ορίζεται αντίστοιχα ότι επιβάλλονται ποινικές ρήτρες
αν ο ανάδοχος τις υπερβεί με υπαιτιότητά του. Με τη
σύμβαση ορίζεται το ποσό των τμηματικών ρητρών για
κάθε ημέρα υπαίτιας καθυστέρησης και ο συνολικός χρόνος
επιβολής, συνολικά πάντως δεν επιτρέπεται να υπερβαίνουν
το δύο τοις εκατό (2%) του ποσού της σύμβασης.
Οι ποινικές ρήτρες για υπέρβαση των τμηματικών προθεσμιών
είναι ανεξάρτητες από τις επιβαλλόμενες για υπέρβαση
του καθαρού χρόνου της σύμβασης και ανακαλούνται
με αιτιολογημένη απόφαση της Διευθύνουσας Υπηρεσίας,
αν η σύμβαση περατωθεί μέσα στον οριζόμενο
καθαρό χρόνο της σύμβασης και τις εγκεκριμένες παρατάσεις
του.
6. Το ποσό των ποινικών ρητρών εισπράττεται μέσω της
πιστοποίησης, που εκδίδεται αμέσως μετά την επιβολή
τους, ενώ αν κατά της αποφάσεως επιβολής τους ασκηθεί
εμπρόθεσμη ένσταση, μέσω της πιστοποίησης που εκδίδεται
μετά την απόρριψή της με ρητή απόφαση της
Προϊσταμένης Αρχής.

Άρθρο 29
Συμπληρωματικές μελέτες ή υπηρεσίες
1. Αν κατά τη διάρκεια εκτέλεσης της σύμβασης προκύψει
ανάγκη εκπόνησης συμπληρωματικών μελετών ή παροχής
συμπληρωματικών υπηρεσιών, που κατά το είδος
ή το μέγεθος (ποσότητα) δεν περιλαμβάνονται στην αρχική
σύμβαση, καταρτίζεται συγκριτικός πίνακας κατά την
παράγραφο 5 και συμπληρωματική σύμβαση με τον ανάδοχο
της αρχικής σύμβασης, μετά από γνώμη του αρμόδιου
τεχνικού συμβουλίου. Προϋποθέσεις για την έγκυρη
σύναψη συμπληρωματικής σύμβασης είναι: α) να είναι
αναγκαίες οι συμπληρωματικές μελέτες ή υπηρεσίες για
την ολοκλήρωση της αρχικής σύμβασης, β) να συντρέχει
περίσταση που δεν μπορούσε να προβλεφθεί κατά τη σύναψή
της, γ) να μη μπορούν οι συμπληρωματικές υπηρεσίες,
από τεχνική ή οικονομική άποψη, να διαχωριστούν
από την αρχική σύμβαση χωρίς να δημιουργηθούν μείζονα
προβλήματα για τον εργοδότη ή να κρίνονται απολύτως
αναγκαίες για την ολοκλήρωσή της έστω και αν μπορούν
να διαχωριστούν από αυτήν. Η συνολική αμοιβή των
συμπληρωματικών συμβάσεων δεν μπορεί να υπερβεί
αθροιστικά το πενήντα τοις εκατό (50%) της αρχικής συμβατικής
αμοιβής.
2. Αν ο ανάδοχος δεν καλύπτει τις κατηγορίες των συμπληρωματικών
μελετών ή υπηρεσιών υποχρεώνεται να
συμπράξει με άλλον ή άλλους μελετητές ή παρόχους
υπηρεσιών που εγκρίνονται από τον εργοδότη και η συμπληρωματική
σύμβαση υπογράφεται με τη σύμπραξη.
3. Για τις συμπληρωματικές μελέτες και υπηρεσίες που
δεν περιλαμβάνονται στην προηγούμενη σύμβαση κατά
το μέγεθος, εγκρίνεται η αμοιβή με βάση την αντίστοιχη
τιμή μονάδας της οικονομικής προσφοράς του αναδόχου.
4. Για τις συμπληρωματικές μελέτες και υπηρεσίες, που
δεν περιλαμβάνονται στην προηγούμενη σύμβαση κατά
το είδος τους, συντάσσεται μαζί με το Συγκριτικό Πίνακα
(Σ.Π.) και Πρωτόκολλο Κανονισμού Τιμών Μονάδας Νέων
Εργασιών (Π.Κ.Τ.Μ.Ν.Ε.). Οι τιμές των νέων εργασιών κανονίζονται
με βάση τις αντίστοιχες τιμές μονάδας του κανονισμού
της παραγράφου 7 του άρθρου 4, πολλαπλασιαζόμενες
με το λόγο της μέσης τιμής της οικονομικής
προσφοράς της αρχικής σύμβασης για ομοειδείς εργασίες,
προς τη μέση τιμή του κανονισμού για τις ίδιες εργασίες.
Εφόσον στον ανωτέρω κανονισμό δεν περιέχονται τιμές
μονάδας, η αμοιβή για τις νέες εργασίες προσδιορίζεται
κατόπιν συμφωνίας, κατά την παράγραφο 2.γ του άρθρου
5. Για την εκτέλεση των εργασιών συμπληρωματικής
σύμβασης, συντάσσεται Συγκριτικός Πίνακας, που αναφέρει
αναλυτικά και κατά τρόπο συγκρίσιμο τις καταβλητέες
αμοιβές πριν και μετά από αυτόν. Συγκριτικός Πίνακας
συντάσσεται επίσης όταν μειώνονται οι εργασίες της
σύμβασης, καθώς και σε κάθε άλλη περίπτωση που επέρχεται
μεταβολή της συμβατικής αμοιβής. Στις περιπτώσεις
του προηγούμενου εδαφίου δεν συνάπτεται συμπληρωματική
σύμβαση.
6. Για τη σύνταξη Πρωτοκόλλου Κανονισμού Τιμών Μονάδας
Νέων Εργασιών και Συγκριτικού Πίνακα ο ανάδοχος
υποβάλλει σχέδιο στη Διευθύνουσα Υπηρεσία και
πρόταση για την προθεσμία εκτέλεσης των συμπληρωματικών
εργασιών. Η Διευθύνουσα Υπηρεσία συντάσσει
και υπογράφει τα στοιχεία αυτά με εισήγηση του επιβλέποντα,
συνοδεύοντάς τα με αιτιολογική έκθεση, στην
οποία τεκμηριώνεται η κατά το νόμο σύνταξή τους. Ο Σ.Π.
και το Π.Κ.Τ.Μ.Ν.Ε. που τον συνοδεύει κοινοποιούνται νομίμως
στον ανάδοχο, που υπογράφει με ή χωρίς επιφύλαξη.
Εφόσον ο ανάδοχος υπογράψει με επιφύλαξη, δικαιούται
να ασκήσει ένσταση κατά τα οριζόμενα στο άρθρο
7. Η Διευθύνουσα Υπηρεσία υποβάλλει το Συγκριτικό
Πίνακα μαζί με το Π.Κ.Τ.Μ.Ν.Ε., την τυχόν ένσταση του
αναδόχου και τις απόψεις της στην Προϊσταμένη Αρχή, η
οποία εκδικάζει την ένσταση και τον εγκρίνει, όπως υποβλήθηκε
ή τροποποιήθηκε, μετά από γνώμη του τεχνικού
συμβουλίου, μέσα σε προθεσμία δύο (2) μηνών. Αν η προθεσμία
παρέλθει άπρακτη, ο ανάδοχος δικαιούται να υποβάλλει
στην Προϊσταμένη Αρχή όχληση. Αν ο Συγκριτικός
Πίνακας δεν εγκριθεί μέσα σε ένα μήνα από την υποβολή
της όχλησης, θεωρείται αυτοδικαίως εγκεκριμένος, κατά
τα κεφάλαια που υπογράφηκε από τον ανάδοχο χωρίς
επιφύλαξη και οι υπεύθυνοι για την άπρακτη πάροδο της
προθεσμίας υπόκεινται σε πειθαρχικό έλεγχο κατά την
παρ. 7 του άρθρου 25. Αν ο Σ.Π. περιέχει ασάφειες, ανακρίβειες
και λάθη που καθιστούν ιδιαίτερα δυσχερή τη
διόρθωσή του, η Προϊσταμένη Αρχή τον επιστρέφει μέσα
στην πιο πάνω προθεσμία για επανασύνταξη και σε αυτή
την περίπτωση οι σχετικές προθεσμίες αρχίζουν να τρέχουναπότηνεπανυποβολήτου.ΗΠροϊσταμένηΑρχήδιατηρεί
το δικαίωμα να αρνηθεί μέσα στις πιο πάνω προθεσμίες
την έγκριση του Πίνακα.
8. Ο εγκεκριμένος Σ.Π. κοινοποιείται στον ανάδοχο, ο
οποίος υποχρεούται, όταν απαιτείται από το νόμο, να
υπογράψει Συμπληρωματική Σύμβαση, σε προθεσμία
που δεν μπορεί να είναι μικρότερη των δεκαπέντε (15)
ημερών από την κοινοποίηση και να εκτελέσει τις συμπληρωματικές
εργασίες. Αν ο ανάδοχος, παρά τη νόμιμη
έγκριση του Συγκριτικού Πίνακα, αρνηθεί να υπογράψει
τη Συμπληρωματική Σύμβαση και εφόσον με αιτιολογημένη
απόφασή της κρίνει ότι η αρχική σύμβαση δεν
μπορεί να συνεχιστεί χωρίς την εκτέλεση των εργασιών
της Συμπληρωματικής Σύμβασης, η Προϊσταμένη Αρχή
μπορεί να διαλύσει αζημίως για τον κύριο του έργου τη
σύμβαση.
9. Η προθεσμία για την άσκηση αίτησης θεραπείας κατά
της απόφασης έγκρισης του Σ. Π. αρχίζει με την κοινοποίησή
της στον ανάδοχο και δεν επηρεάζεται από τη μεταγενέστερη
υπογραφή της Συμπληρωματικής Σύμβασης.

Άρθρο 30
Καταβολή της αμοιβής του αναδόχου
1. Η συμβατική αμοιβή του αναδόχου δεν αναθεωρείται
κατά τη διάρκεια της αρχικής συνολικής συμβατικής προθεσμίας,
εκτός εάν η υπογραφή της σύμβασης καθυστερήσει
πέραν των δύο (2) μηνών από την απόφαση ανάθεσης.
Στην περίπτωση αυτή η συμβατική αμοιβή του αναδόχου
αναθεωρείται κατά το χρονικό διάστημα της
καθυστέρησης αφαιρουμένων των δύο πρώτων μηνών.
Αν η προθεσμία αυτή παραταθεί για λόγους που δεν οφείλονται
σε υπαιτιότητα του αναδόχου και για το μέρος της
αμοιβής που αντιστοιχεί στις εργασίες που εκτελούνται
μετά τη λήξη της, οφείλεται αναθεώρηση, με χρόνο εκκίνησης
το χρόνο λήξης της αρχικής προθεσμίας και χρόνο
λήξης της, το χρόνο πληρωμής των εργασιών που εκτελέστηκαν
μετά τη λήξη της αρχικής προθεσμίας. Το ποσοστό
και η διαδικασία της αναθεώρησης ορίζεται με
απόφαση του Υπουργού Περιβάλλοντος, Χωροταξίας και
Δημόσιων Έργων.
2. Η κατ' αποκοπήν αμοιβή του σταδίου της προκαταρκτικής
μελέτης καταβάλλεται στους αναδόχους του σταδίου
αυτού μετά την υποβολή της μελέτης και την παραλαβή
της, σύμφωνα με τα οριζόμενα στο άρθρο 6 παρ. 14.
Στις περιπτώσεις των λοιπών σταδίων η αμοιβή καταβάλλεται
τμηματικά, επί τη βάσει της γενομένης με την οικονομική
προσφορά του αναδόχου ανάλυσης της αμοιβής
του και κατανέμεται σε προκαταβολή και πληρωμές μετά
την υποβολή, την έγκριση και παραλαβή της μελέτης. Ειδικότερα:
α) Με την υπογραφή της σύμβασης, καθώς και την εντολή
έναρξης κάθε επόμενου σταδίου χορηγείται στον ανάδοχο
άτοκη προκαταβολή που ανέρχεται σε ποσοστό δεκαπέντε
(15%) της συμβατικής αμοιβής του σταδίου, έναντι
ισόποσης εγγυητικής επιστολής, εκδιδομένης κατά τα
οριζόμενα στο άρθρο 24 παράγραφοι 2 και 4.
β) Μετά την παρέλευση του μισού συμβατικού χρόνου
εκπόνησης κάθε σταδίου και εφόσον έχει κατά την κρίση
της επιβλέπουσας υπηρεσίας εκπονηθεί εργασία ποσοστούμεγαλύτερουτουπενήντατοιςεκατό(50%)τουυπόψη
σταδίου, καταβάλλεται έναντι ισόποσης εγγυητικής
επιστολής επιπλέον ποσοστό είκοσι τοις εκατό (20%) της
αμοιβής που αντιστοιχεί στο υπόψη στάδιο.
γ) Μετά την υποβολή κάθε σταδίου ανά κατηγορία μελέτης,
κατόπιν συνοπτικού ελέγχου της πληρότητας και
επάρκειας αυτής, καταβάλλεται ανακεφαλαιωτικά ποσοστό
εβδομήντα τοις εκατό (70%) της αμοιβής του σταδίου
και επιστρέφονται οι εγγυήσεις των προηγούμενων
εδαφίων.
δ) Εφόσον η μελέτη δεν έχει εγκριθεί μετά την παρέλευση
διμήνου από την υποβολή της, καταβάλλεται κατόπιν
συνοπτικού ελέγχου επάρκειας αυτής επιπλέον ποσοστό
δέκα τοις εκατό (10%).
ε) Μετά την έγκριση και προσωρινή παραλαβή κάθε ενδιάμεσου
σταδίου ανά κατηγορία μελέτης καταβάλλεται
επιπλέον ποσοστό είκοσι τοις εκατό (20%) της αμοιβής
του σταδίου.
στ) Μετά την έγκριση του τελικού σταδίου της μελέτης
καταβάλλεται επιπλέον ποσοστό δεκαπέντε τοις εκατό
(15%) της αμοιβής του τελικού σταδίου ή είκοσι τοις εκατό
(20%) με κατάθεση εγγυητικής επιστολής για το επιπλέον
πέντε τοις εκατό (5%).
ζ) Μετά την τελική παραλαβή της μελέτης καταβάλλεται
το υπόλοιπο της αμοιβής ή επιστρέφεται η εγγυητική επιστολή
της προηγούμενης περίπτωσης.
3. Η αμοιβή για την παροχή υπηρεσιών, που προσδιορίζεται
κατά τη σύμβαση βάσει τιμής ανά ημέρα ή μήνα απασχόλησης
για κάθε κατηγορία επιστήμονα, καταβάλλεται
με μηνιαίες πιστοποιήσεις, για τις οποίες ο ανάδοχος
υποβάλλει αντίστοιχους λογαριασμούς. Οι λογαριασμοί
βασίζονται στον πραγματικό χρόνο απασχόλησης των
επιστημόνων και στις προσφερόμενες τιμές μονάδας (ανθρωποημέρα
ή ανθρωπομήνα) για κάθε κατηγορία. Αν ο
χρόνος απασχόλησης είναι μικρότερος του μηνός, η
αμοιβή είναι ανάλογη με το χρόνο αυτόν. Για τον υπολογισμό
της αμοιβής θεωρείται ότι ο μήνας περιλαμβάνει
είκοσι δύο (22) εργάσιμες ημέρες, ασχέτως του πραγματικού
αριθμού εργάσιμων ημερών. Όταν η αμοιβή των
συμβάσεων αυτών ορίζεται κατ´ αποκοπή, ο τρόπος καταβολής
των ενδιάμεσων πληρωμών ορίζεται με τη σύμβαση.
4. Για την πληρωμή της αμοιβής του ο ανάδοχος συντάσσει
και υποβάλλει στη Διευθύνουσα Υπηρεσία λογαριασμούς,
οι οποίοι συντάσσονται διακριτά για την κύρια
και τις συμπληρωματικές συμβάσεις, πάντοτε ανακεφαλαιωτικά,
δηλαδή περιλαμβάνουν την αμοιβή που συνολικά
οφείλεται μέχρι τη σύνταξη και υποβολή τους, αφαιρουμένων
των ποσών που καταβλήθηκαν προηγουμένως.
Στους λογαριασμούς περιλαμβάνονται ποσά μόνο για
εργασίες που προβλέπονται στη σύμβαση (αρχική και τυχόν
συμπληρωματικές) ή σε εγκεκριμένους Συγκριτικούς
Πίνακες και αποζημιώσεις λόγω υπερημερίας του εργοδότη.
5. Στους λογαριασμούς περιλαμβάνονται η ανάλυση
των διαφόρων ποσών, στην οποία αναφέρονται τα στοιχεία
στα οποία αυτή στηρίζεται, οι εγγυητικές επιστολές
της προκαταβολής και της πρώτης τμηματικής πληρωμής,
που ισχύουν κατά την υποβολή του λογαριασμού και
το πληρωτέο ποσό. Μετά από έλεγχο και προσυπογραφή
του επιβλέποντα, ο οποίος βεβαιώνει τη σύνταξή τους κατά
τις ισχύουσες διατάξεις και τη σύμβαση, οι λογαριασμοί
εγκρίνονται από τη Διευθύνουσα Υπηρεσία μέσα σε
έναν μήνα από την υποβολή τους και αποτελούν την πιστοποίηση
για την πληρωμή του αναδόχου. Αν οι λογαριασμοί
περιέχουν ασάφειες ή σφάλματα, σε βαθμό που
η διόρθωσή τους να καθίσταται ανέφικτη, επιστρέφονται
στον ανάδοχο για επανασύνταξη μέσα στην προθεσμία
έγκρισής τους. Αν οι ασάφειες και τα σφάλματα αφορούν
διακριτά κονδύλια των λογαριασμών, εγκρίνονται κατά το
μη αμφισβητούμενο μέρος και κατά το υπόλοιπο επιστρέφονται
για επανασύνταξη. Η μηνιαία προς έγκριση προθεσμία
αρχίζει από την υποβολή του επανασυνταγμένου
λογαριασμού.
6. Αν η πληρωμή λογαριασμού καθυστερήσει, χωρίς
υπαιτιότητα του αναδόχου, πέρα από έναν μήνα, μετά τη
ρητή ή αυτοδίκαιη έγκρισή του, οφείλεται τόκος υπερημερίας
που υπολογίζεται κατά το άρθρο 4 του Π.Δ. 166/
2003 (ΦΕΚ 38 Α´). Ο ανάδοχος δικαιούται ακόμα να διακόψει
τις εργασίες της σύμβασης μέχρι την καταβολή της
αμοιβής του, ύστερα από κοινοποίηση ειδικής έγγραφης
δήλωσης περί διακοπής των εργασιών, προς τη Διευθύνουσα
Υπηρεσία. Στην περίπτωση αυτή δικαιούται ισόχρονη
παράταση.
7. Η κατάσχεση της αμοιβής του αναδόχου πριν από την
παραλαβή του αντικειμένου της σύμβασης δεν επιτρέπεται.

Άρθρο 31
Υποχρεώσεις του αναδόχου
1. Ο ανάδοχος εκτελεί τη σύμβαση σύμφωνα με τους
όρους της, τις ισχύουσες προδιαγραφές και τους κανόνες
της επιστήμης και της τέχνης και φέρει την πλήρη ευθύνη
για την αρτιότητα του αντικειμένου της παροχής
του. Οι αξιώσεις του εργοδότη κατά του αναδόχου λόγω
πλημμελούς εκπλήρωσης της παροχής του παραγράφονται
έξι (6) έτη μετά την παραλαβή του αντικειμένου της
σύμβασης ή τη λύση της με οποιονδήποτε τρόπο.
2. Ο ανάδοχος υποχρεούται να χρησιμοποιήσει τα στοιχεία
που του παρέχει ο εργοδότης, αν τούτο ορίζεται στη
σύμβαση. Αν τα στοιχεία είναι ανακριβή, ασαφή ή γενικώς
ανεπαρκή και επηρεάζουν την αρτιότητα ή την εμπρόθεσμη
εκτέλεση της σύμβασης και εφόσον ο ανάδοχος μπορεί
να το διαπιστώσει, ειδοποιεί εγγράφως και χωρίς
υπαίτια καθυστέρηση τον εργοδότη.
3. Ο ανάδοχος υποχρεούται να χρησιμοποιήσει για την
εκτέλεση της σύμβασης την ομάδα που δήλωσε κατά τη
διαδικασία του διαγωνισμού και να δηλώσει άμεσα την
αποχώρηση οποιουδήποτε μέλους της ομάδας από την
εκτέλεση της σύμβασης, για οποιονδήποτε λόγο. Η Διευθύνουσα
Υπηρεσία ερευνά τους λόγους της αποχώρησης
και μπορεί να εγκρίνει την αναπλήρωσή του με αντίστοιχο
στέλεχος ίσης τουλάχιστον εμπειρίας, αν η αποχώρηση
οφείλεται σε σπουδαίο λόγο.
Αν το μέλος αποχώρησε από την ομάδα χωρίς σπουδαίο
λόγο, δεν επιτρέπεται να συμμετάσχει στο δυναμικό
άλλης εταιρείας και δεν δικαιούται να λαμβάνει ατομικά
μέρος σε διαγωνισμούς για χρονικό διάστημα έξι (6) μηνών,
από την έκδοση της απόφασης της Δ.Υ. περί της αναπλήρωσής
του. Αν η αποχώρηση έγινε με ευθύνη του αναδόχου
και δεν κριθεί δικαιολογημένη, μπορεί αυτός να κηρυχθεί
έκπτωτος.
4. Ελαττώματα ή ελλείψεις του αντικειμένου της σύμβασης,
που εμφανίζονται κατά τη διάρκεια εκτέλεσής
της, αλλά και μετά την οριστική παραλαβή της και μέχρι
την παραγραφή των αξιώσεων του εργοδότη, αποκαθιστώνται
από τον ανάδοχο με δικές του δαπάνες. Αν διαπιστωθούν
ελαττώματα ή ελλείψεις μέχρι την έναρξη της
κατασκευής του έργου, η Διευθύνουσα Υπηρεσία καλεί
τον ανάδοχο της μελέτης προκειμένου να τη διορθώσει
ή και συμπληρώσει και εφόσον δεν συμμορφωθεί εκδίδει
και κοινοποιεί στον ανάδοχο Πρόσκληση στην οποία:
α)αναφέρεταιότιηδιαδικασίακινείταικατ´εφαρμογήτου
άρθρου τούτου, β) περιγράφονται τα ελαττώματα και οι
ελλείψεις της μελέτης ή της υπηρεσίας, γ) χορηγείται εύλογη
προθεσμία για την αποκατάσταση, δ) επισημαίνεται
ότι η Πρόσκληση μπορεί να προσβληθεί με ένσταση ενώπιον
της Προϊσταμένης Αρχής και μέσα στη νόμιμη προθεσμία.
Η ένσταση του αναδόχου δεν αναστέλλει την
υποχρέωση συμμόρφωσής του στην Πρόσκληση. Αν αποδειχθεί
ότι ο ανάδοχος δεν ευθύνεται, η δαπάνη αποκατάστασης
των ελλείψεων ή ελαττωμάτων βαρύνει τον
κύριο του έργου.
Αν ο ανάδοχος αρνηθεί να αποκαταστήσει το ελάττωμα
ή την έλλειψη μέσα στην ταχθείσα προθεσμία, αποκαθίσταται
από τον εργοδότη σε βάρος και για λογαριασμό
του, με απευθείας ανάθεση των σχετικών εργασιών σε
μελετητή που έχει τα νόμιμα προσόντα.
5. Επιτρέπεται η τροποποίηση της εγκεκριμένης μελέτης,
κατά τη διάρκεια εκτέλεσης του έργου, για τη διόρθωση
σφαλμάτων της ή τη συμπλήρωση ελλείψεών της ή
για λόγους που υπαγορεύονται από απρόβλεπτες περιστάσεις.
Προς τούτο υποβάλλεται πρόταση της Διευθύνουσας
Υπηρεσίας του έργου προς την Προϊσταμένη Αρχή,
η οποία αποφασίζει ύστερα από γνώμη του αρμόδιου
τεχνικού συμβουλίου κατασκευών. Αν η τροποποίηση
αποδίδεται σε σφάλματα και ελλείψεις της μελέτης και ο
μελετητής αποδέχεται την ευθύνη του, τροποποιεί τη μελέτη
κατά την παράγραφο 4, εφόσον δεν έχουν παραγραφεί
οι αξιώσεις του εργοδότη. Σε κάθε άλλη περίπτωση
την τροποποίηση αναλαμβάνει ο ανάδοχος του έργου
σε συνεργασία με μελετητή που διαθέτει τα νόμιμα προσόντα.
Για να εισαχθεί το θέμα στο τεχνικό συμβούλιο
πρέπει η τροποποιητική μελέτη να είναι σε στάδιο αντίστοιχο
με την προς τροποποίηση και να έχει τεθεί υπόψη
του αρχικού μελετητή που διατυπώνει εγγράφως σε εύλογη
προθεσμία τη γνώμη του.
Κατά τη συζήτηση στο συμβούλιο καλούνται προς
ακρόαση ο αρχικός μελετητής, ο ανάδοχος του έργου ή
εκπρόσωποί τους και εκπρόσωπος της υπηρεσίας που
ενέκρινετηναρχικήμελέτη,οιοποίοιυποβάλλουνγραπτό
υπόμνημα. Η Προϊσταμένη Αρχή εκδίδει την απόφαση περί
αποδοχής της πρότασης τροποποίησης της μελέτης
μέσα σε προθεσμία τριάντα (30) ημερών από την έκδοση
της γνωμοδότησης του συμβουλίου και η κοινοποίηση
της απόφασης στην υπηρεσία τήρησης των μητρώων
αποτελεί προϋπόθεση για την πληρωμή των εργασιών
της τροποποιητικής μελέτης. Αν η ανάγκη τροποποίησης
της μελέτης αποδίδεται σε σφάλματα ή ελλείψεις της και
δεν έχουν παραγραφεί οι αξιώσεις του κυρίου του έργου
κατά του μελετητή, εφαρμόζονται οι διατάξεις του τελευταίου
εδαφίου της παραγράφου 4.
Ο μελετητής της αρχικής μελέτης μπορεί να ασκήσει αίτηση
θεραπείας κατά της απόφασης περί τροποποίησης
της μελέτης, αν αυτή αποδίδεται σε σφάλματα ή παραλείψεις
της μελέτης. Η άσκηση αίτησης θεραπείας αναστέλλει
τις εις βάρος του μελετητή οικονομικές συνέπειες
και την έναρξη της πειθαρχικής διαδικασίας, όχι
όμως και την εφαρμογή της τροποποιημένης μελέτης.
Η απόφαση κοινοποιείται στα αρμόδια για την κίνηση
της πειθαρχικής διαδικασίας κατά του μελετητή και των
υπαιτίων υπαλλήλων όργανα, αν η ανάγκη τροποποίησης
οφείλεται σε λάθη ή παραλείψεις της μελέτης.
6. Ως προς τις εν γένει υποχρεώσεις του αναδόχου από
τη σύμβαση εφαρμόζονται συμπληρωματικά οι διατάξεις
του Αστικού Κώδικα.

Άρθρο 32
Αποζημίωση του αναδόχου λόγω υπερημερίας
του εργοδότη χωρίς λύση της σύμβασης
1. Αν ο εργοδότης περιέλθει σε υπερημερία ως προς
την εκπλήρωση των συμβατικών ή νόμιμων υποχρεώσεών
του, ο ανάδοχος δικαιούται να ζητήσει αποζημίωση για τις
θετικές ζημίες που υφίσταται και για το χρονικό διάστημα
μετά την υποβολή έγγραφης όχλησης, έως την άρση της
υπερημερίας. Η όχληση υποβάλλεται στη Διευθύνουσα
Υπηρεσία και προσδιορίζει τις πράξεις ή παραλείψεις του
εργοδότη ή των οργάνων του που συνιστούν την αιτία της
υπερημερίας και την αιτία της ζημίας και στο μέτρο του
δυνατού την κατά προσέγγιση εκτίμηση της ζημίας, ανά
ημέρα υπερημερίας.
2. Μέσα σε προθεσμία δέκα (10) ημερών από την υποβολή
της όχλησης, η Διευθύνουσα Υπηρεσία συγκροτεί
τριμελή επιτροπή τεχνικών υπαλλήλων, στην οποία συμμετέχει
απαραίτητα ο επιβλέπων, εκτός αν δεν είναι δυνατή
η συμμετοχή του, για σοβαρή αιτία εκτιθέμενη στην
απόφαση συγκρότησης. Η επιτροπή διαπιστώνει αν υφίσταται
υπερημερία, τα αίτιά της και το ύψος των ζημιών
του αναδόχου για κάθε ημέρα κατά προσέγγιση, συντάσσοντας
πρωτόκολλο, το οποίο υποβάλλεται μέσα σε έναν
μήνα από τη συγκρότησή της στον Προϊστάμενο της Διευθύνουσας
Υπηρεσίας για έγκριση. Το εγκεκριμένο
πρωτόκολλο κοινοποιείται στον ανάδοχο με απόδειξη και
μπορεί να προσβληθεί με ένσταση.
3. Μετά τη λήξη της υπερημερίας του εργοδότη, ο ανάδοχος
υποβάλλει αίτηση για την αναγνώριση της ζημίας
του προσδιορίζοντας το ποσόν αυτής. Επί της αιτήσεως
αποφασίζει, μετά από εισήγηση της Διευθύνουσας Υπηρεσίας,
η Προϊσταμένη Αρχή, που δεν είναι υποχρεωμένη
να δεχθεί τα πορίσματα του πρωτοκόλλου.

Άρθρο 33
Έκπτωση του αναδόχου
1. Αν ο ανάδοχος δεν εκπληρώνει τις συμβατικές του
υποχρεώσεις ή δεν συμμορφώνεται με τις γραπτές εντολές
της υπηρεσίας, που είναι σύμφωνες με τη σύμβαση ή
τις κείμενες διατάξεις κηρύσσεται έκπτωτος.
2. Η διαδικασία έκπτωσης κινείται υποχρεωτικά εφόσον
ο ανάδοχος:
α) Υπερβεί υπαίτια για χρόνο πέραν του 1/3 τη σχετική
συνολική προθεσμία της παραγράφου 2 του άρθρου 27,
λαμβανομένων υπόψη των τυχόν παρατάσεων.
β) Καθυστερεί υπαίτια, για χρόνο περισσότερο από το
μισό της αντίστοιχης τμηματικής προθεσμίας, την υποβολή
σταδίου μελέτης.
γ) Οι εργασίες του παρουσιάζουν κατ' επανάληψη ελαττώματα
ή ελλείψεις. Για να κηρυχθεί ο ανάδοχος έκπτωτος
για το λόγο αυτόν πρέπει να έχει προηγηθεί, τουλάχιστον
μια φορά, η εφαρμογή των διατάξεων της παραγράφου
4 του άρθρου 31, για την αποκατάσταση των
ελαττωμάτων ή ελλείψεων της μελέτης και να μην έχει
ασκηθεί ένσταση ή η ασκηθείσα να έχει απορριφθεί.
3. Αν υφίσταται λόγος έκπτωσης, κοινοποιείται στον
ανάδοχο με απόδειξη ειδική πρόσκληση της Διευθύνουσας
Υπηρεσίας, η οποία αναφέρεται απαραίτητα στις διατάξεις
του άρθρου αυτού και περιλαμβάνει συγκεκριμένη
περιγραφή ενεργειών ή εργασιών που πρέπει να εκτελέσει
ο ανάδοχος μέσα στην τασσόμενη προθεσμία. Η τασσόμενη
προθεσμία πρέπει να είναι εύλογη, ήτοι ανάλογη
του χρόνου που απαιτείται κατά την κοινή αντίληψη για
την εκτέλεση των εργασιών ή των ενεργειών και πάντως
όχι μικρότερη των δεκαπέντε (15) ημερών.
4. Ανεξάρτητα από την κοινοποίηση της ειδικής πρόσκλησης
και τις προθεσμίες που τάσσει για την εκτέλεση
συγκεκριμένων εργασιών ή ενεργειών, ο ανάδοχος είναι
υποχρεωμένος να τηρεί τις εκ της συμβάσεως υποχρεώσεις
του για την εμπρόθεσμη εκτέλεση της σύμβασης και
υφίσταται τις νόμιμες συνέπειες από την τυχόν υπέρβαση
των συμβατικών προθεσμιών.
5. Αν η προθεσμία που τέθηκε με την ειδική πρόσκληση
παρήλθε χωρίς ο ανάδοχος να συμμορφωθεί με το περιεχόμενό
της, κηρύσσεται έκπτωτος μέσα σε προθεσμία
τριάντα (30) ημερών από την πάροδο της προθεσμίας, με
απόφαση του Προϊσταμένου της Διευθύνουσας Υπηρεσίας.
Στην απόφαση προσδιορίζονται οι εργασίες και
ενέργειες που τυχόν εκτέλεσε ο ανάδοχος σε συμμόρφωση
προς την ειδική πρόσκληση και αιτιολογείται η έκπτωση
με αναφορά στις εργασίες που δεν εκτέλεσε και
ενέργειες που δεν συμμορφώθηκε.
6. Αν κατά της απόφασης έκπτωσης δεν ασκηθεί εμπρόθεσμα
ένσταση ή αν απορριφθεί η ένσταση από την αρμόδια
προς τούτο Προϊσταμένη Αρχή, η έκπτωση καθίσταται
οριστική. Αν ασκηθεί εμπρόθεσμα ένσταση αναστέλλονται
οι συνέπειες της έκπτωσης μέχρι αυτή να
οριστικοποιηθεί και ο ανάδοχος υποχρεούται να συνεχίσει
τις εργασίες της σύμβασης. Η απόφαση επί της ένστασης
εκδίδεται, μετά γνώμη του αρμόδιου Τεχνικού
Συμβουλίου, από την Προϊσταμένη Αρχή μέσα σε δύο (2)
μήνες από την κατάθεσή της. Η αποδοχή ή απόρριψη της
ένστασης αιτιολογείται, μεταξύ δε των λόγων αποδοχής
μπορεί να περιλαμβάνεται και η καταφανής βελτίωση του
ρυθμού ή της ποιότητας των εκτελούμενων εργασιών,
ώστε να πιθανολογείται βάσιμα η έγκαιρη και έντεχνη
εκτέλεση του έργου. Η Προϊσταμένη Αρχή υποχρεούται
να εκδώσει απόφαση και μετά την πάροδο της προθεσμίας,
ενώ κινείται η πειθαρχική διαδικασία κατά των
υπαιτίων υπαλλήλων κατά τις διατάξεις της παραγράφου
7 του άρθρου 25. Μετά την πάροδο της προθεσμίας εκδόσεως
αποφάσεως, ο ανάδοχος υποχρεούται να διακόψει
τις εργασίες της σύμβασης και η Διευθύνουσα Υπηρεσία
διαπιστώνει τις εργασίες που εκπόνησε ο ανάδοχος.
Αν η ένσταση του αναδόχου γίνει τελικά αποδεκτή,
δικαιούται παράταση με αναθεώρηση, ισόχρονη με το
διάστημα της διακοπής, ενώ η διακοπή των εργασιών της
σύμβασης δεν αποτελεί λόγο για τη διάλυση της σύμβασης.
Ουδεμία εργασία εκτελούμενη μετά την ημέρα της
κατά τα άνω υποχρεωτικής διακοπής των εργασιών και
μέχρι της τυχόν θετικής για τον ανάδοχο αποφάσεως πιστοποιείται
για πληρωμή. Η Προϊσταμένη Αρχή υποχρεούται
να ενημερώσει εγγράφως τη Διεύθυνση Μητρώων
και Τεχνικών Επαγγελμάτων της Γενικής Γραμματείας
Δημόσιων Έργων του Υπουργείου Περιβάλλοντος, Χωροταξίας
και Δημόσιων Έργων για την οριστικοποιηθείσα
έκπτωση.
7. Μετά την κοινοποίηση της απόφασης στον ανάδοχο
και μέχρι να καθορισθεί ο τρόπος εκπόνησης των εργασιών
που υπολείπονται για την ολοκλήρωση του εκπονούμενου
σταδίου της μελέτης ή της σύμβασης υπηρεσιών,
η Διευθύνουσα Υπηρεσία επεμβαίνει προς αποτροπή
αρνητικών συνεπειών εκτελώντας τις απαραίτητες
ενέργειες σε βάρος και για λογαριασμό του έκπτωτου
αναδόχου.
8. Με την κοινοποίηση της απόφασης οριστικοποίησης
της έκπτωσης, ο ανάδοχος διακόπτει κάθε εργασία και
δεν δικαιούται αμοιβή για το εκπονούμενο στάδιο. Κατ'
εξαίρεση μπορεί ο εργοδότης, αν κρίνει ότι ορισμένα
στοιχεία του μελετητικού έργου του υπό εκπόνηση σταδίου
είναι χρήσιμα, να ζητήσει να παραδοθούν στη Διευθύνουσα
Υπηρεσία μέσα σε ορισμένη προθεσμία, συντασσομένου
σχετικού πρωτοκόλλου παράδοσης. Η αμοιβή
του αναδόχου για τις εργασίες του ημιτελούς σταδίου κανονίζεται
με Πρωτόκολλο Κανονισμού Τιμών Μονάδος
Νέων Εργασιών.
9. Μετά την οριστικοποίηση της έκπτωσης εκκαθαρίζεται
η σύμβαση και καταπίπτει υπέρ του εργοδότη η
εγγύηση καλής εκτέλεσης ως ειδική ποινική ρήτρα. Αν
επιβλήθηκαν ποινικές ρήτρες για υπέρβαση τμηματικών
προθεσμιών μέχρι την οριστικοποίηση της έκπτωσης
οφείλονται από τον ανάδοχο αθροιστικά, ενώ επιβάλλεται
και η ποινική ρήτρα για την υπέρβαση της συνολικής προθεσμίας,
εφόσον υφίσταται αντίστοιχη περίπτωση.
10. Η απόφαση με την οποία οριστικοποιήθηκε η έκπτωση
κοινοποιείται από την υπηρεσία που την εξέδωσε
στην αρμόδια για την έγκριση της μελέτης υπηρεσία και
στην υπηρεσία τήρησης του Μητρώου Μελετητών ή Εταιρειών
Μελετών, για την επιβολή των παρεπόμενων κυρώσεων,
μαζί με σύντομο ιστορικό και μνεία των λόγων που
οδήγησαν στην έκπτωση. Αν ο έκπτωτος ανάδοχος είναι
κοινοπραξία ή σύμπραξη μελετητών ή εταιρειών μελετών,
η Διευθύνουσα Υπηρεσία προσδιορίζει τους υπεύθυνους
για την έκπτωση μελετητές ή εταιρείες της σύμπραξης ή
κοινοπραξίας.

Άρθρο 34
Διάλυση της σύμβασης
1. Σε περίπτωση σύμβασης μελέτης που εκπονείται κατά
στάδια, ο εργοδότης δικαιούται να διακόψει τις εργασίες
της μετά την ολοκλήρωση κάποιου σταδίου και να
λύσει τη σύμβαση χωρίς αποζημίωση του αναδόχου, αν
τούτο προβλέπεται στη σύμβαση. Δικαιούται επίσης ο
εργοδότης να διακόψει την εκπόνηση σταδίου μελέτης
με καταβολή αποζημίωσης στον ανάδοχο, κατά την παράγραφο
3 του άρθρου 36.
Ο εργοδότης σύμβασης παροχής υπηρεσιών δικαιούται,
αν προβλέπεται στη σύμβαση, να διακόψει την παροχή
των υπηρεσιών, είτε αζημίως για τον ίδιο είτε και με καταβολή
αποζημίωσης, κατά τα οριζόμενα στην παράγραφο
3 του άρθρου 36.
2. Ο ανάδοχος δικαιούται να διαλύσει τη σύμβαση στις
ακόλουθες περιπτώσεις:
α) Αν υπάρξει υπέρβαση της οριακής προθεσμίας της
σύμβασης, χωρίς υπαιτιότητά του.
β) Αν αναστείλει την εκπόνηση μελέτης ή την παροχή
των υπηρεσιών με εντολή του εργοδότη, για χρονικό διάστημα
μεγαλύτερο των τριών (3) μηνών από την κοινοποίηση
της εντολής.
γ) Αν εξαιτίας γεγονότων που συνιστούν υπερημερία
του εργοδότη αναγκαστεί είτε να μην αρχίσει την εκπόνηση
μελέτης ή την παροχή της υπηρεσίας του κατά τον ορισμένο
στη σύμβαση χρόνο είτε να διακόψει την παροχή
των υπηρεσιών του μετά την έναρξή τους, για χρονικό
διάστημα μεγαλύτερο των τριών (3) μηνών. Για την έναρξη
της προθεσμίας ο ανάδοχος υποβάλλει στη Διευθύνουσα
Υπηρεσία Ειδική Δήλωση κατά τα οριζόμενα στην
παράγραφο 3.
δ) Αν παρέλθει χρόνος δύο (2) τουλάχιστον μηνών από
την υποβολή Ειδικής Δήλωσης εκ μέρους του αναδόχου
προς τον εργοδότη, λόγω παρέλευσης της προθεσμίας
για την πληρωμή πιστοποίησης.
3. Η Ειδική Δήλωση διακοπής των εργασιών της περίπτωσης
γ´ της παραγράφου 2 περιλαμβάνει: α) μνεία των
λόγων της διάλυσης, β) στοιχεία για περαιωμένα τμήματα
της μελέτης και εκτίμηση της αξίας τους, γ) περιγραφή
των τμημάτων της μελέτης που υπολείπονται, δ) αίτηση
περί καταβολής της νόμιμης αποζημίωσης συγκεκριμένου,
κατά το δυνατόν, ύψους και ανάλυση των κονδυλίων
της και ε) δήλωση περί της πρόθεσής του να αποδεχθεί
συνέχιση των εργασιών κατόπιν αποζημίωσης.
Η Διευθύνουσα Υπηρεσία εκδίδει απόφαση μέσα σε δεκαπέντε
(15) ημέρες περί αποδοχής ή απόρριψης της Ειδικής
Δήλωσης. Αν δεχθεί τη δήλωση ή παρέλθει άπρακτο
διάστημα μεγαλύτερο των τριών (3) μηνών από την
επίδοσή της, ο ανάδοχος μπορεί να υποβάλει στη Διευθύνουσα
Υπηρεσία αίτηση λύσης της σύμβασης. Επί της
αιτήσεως αποφασίζει η Προϊσταμένη Αρχή μέσα σε αποκλειστική
προθεσμία ενός μηνός, ύστερα από εισήγηση
της Διευθύνουσας Υπηρεσίας στην οποία καταχωρείται
και η γνώμη του επιβλέποντα. Η σύμβαση λύεται με την
αποδοχή της αίτησης ή την άπρακτη πάροδο της προθεσμίας.
Αν η αίτηση απορριφθεί εμπρόθεσμα ο ανάδοχος
υποχρεούται στη συνέχιση παροχής των υπηρεσιών του,
ανεξάρτητα από την άσκηση των νόμιμων δικαιωμάτων
του και η Προϊσταμένη Αρχή εγκρίνει, με την ίδια απόφαση,
τις αναγκαίες προσαρμογές στις προθεσμίες της
σύμβασης.
4. Για τη διάλυση της σύμβασης κατά τις περιπτώσεις α´
και β´ της παραγράφου 2, ο ανάδοχος υποβάλλει αίτηση
στη Διευθύνουσα Υπηρεσία, η οποία περιλαμβάνει τα
στοιχεία της Ειδικής Δήλωσης διακοπής των εργασιών
και επιπλέον αίτημα για λύση της σύμβασης. Τα τρία τελευταία
εδάφια της παραγράφου 3 εφαρμόζονται και
στην περίπτωση αυτή.
5. Σε περίπτωση διάλυσης της σύμβασης η οφειλόμενη
αποζημίωση κανονίζεται με πρωτόκολλο κανονισμού τιμής
μονάδας νέων εργασιών.
6. Οι συμβάσεις εκπόνησης μελέτης λύονται με την παραλαβή
του συμβατικού αντικειμένου, εκτός αν συντρέχει
περίπτωση έκπτωσης του αναδόχου ή διάλυσης της σύμβασης
είτε με πρωτοβουλία του κυρίου του έργου είτε με
πρωτοβουλία του αναδόχου. Μετά τη λήξη της αρχικής
προθεσμίας και των εγκεκριμένων παρατάσεών της και
μέχρι τη λύση της σύμβασης με οποιονδήποτε νόμιμο
τρόπο δεν οφείλεται αναθεώρηση.
Οι συμβάσεις παροχής υπηρεσιών λύονται αυτοδικαίως
αν παρέλθει η συμβατική προθεσμία και οι παρατάσεις
της, εκτός αν συντρέχει περίπτωση έκπτωσης του αναδόχου
ή διάλυσης της σύμβασης είτε με πρωτοβουλία του
κυρίου του έργου είτε με πρωτοβουλία του αναδόχου.
Στη σύμβαση μπορεί να ορίζεται και διαφορετικά, ιδίως
σεπεριπτώσειςπουτοεπιδιωκόμενοαποτέλεσμαέχειουσιώδη
σημασία για τα συμφέροντα του κυρίου του έργου.

Άρθρο 35
Ματαίωση της διάλυσης
1. Αν ο ανάδοχος άσκησε μεν το δικαίωμα διάλυσης της
σύμβασης αλλά συναινεί στη ματαίωσή της, η σύμβαση
νομίμως συνεχίζεται, ανεξαρτήτως των αξιώσεών του
προς αποκατάσταση των θετικών ζημιών του. Προς το
σκοπό αυτόν ο ανάδοχος υποβάλλει στη Διευθύνουσα
Υπηρεσία αίτηση με στοιχεία υπολογισμού της αποζημίωσής
του, επί της οποίας αποφασίζει η Προϊσταμένη
Αρχή κατόπιν εισηγήσεως της Διευθύνουσας Υπηρεσίας.
Για την εξακρίβωση των ζημιών η Π.Α. συγκροτεί, μέσα σε
δέκα (10) ημέρες από την υποβολή της εισήγησης, επιτροπή
που ερευνά τη βασιμότητα των απαιτήσεων του
αναδόχου και εκτιμά το ύψος των θετικών ζημιών του, δυνάμενη
να ζητήσει από τον ανάδοχο πρόσθετα στοιχεία
και πληροφορίες.
2. Η Προϊσταμένη Αρχή, με απόφασή της που εκδίδεται
μέσα σε αποκλειστική προθεσμία τριών (3) μηνών από την
υποβολή της αίτησης εγκρίνει τη ματαίωση της διάλυσης
και την αποζημίωση του αναδόχου, επιφέροντας τις αναγκαίες
προσαρμογές στις προθεσμίες της μελέτης. Αν ο
ανάδοχος δεν συμφωνεί στον καθορισμό της αποζημίωσης,
μπορεί να ασκήσει αίτηση θεραπείας.

Άρθρο 36
Αποζημίωση αναδόχου σε περίπτωση
διάλυσης της σύμβασης
1. Αν η σύμβαση εκπόνησης μελέτης ή παροχής υπηρεσιών
διαλυθεί από τον εργοδότη και δεν προβλέπεται
διαφορετικά στη σύμβαση, ο ανάδοχος δικαιούται αποζημίωσης
η οποία ανέρχεται σε δέκα τοις εκατό (10%) επί
της συμβατικής αμοιβής των υπολειπόμενων για την ολοκλήρωσή
της σταδίων.
2. Αν η σύμβαση λυθεί από τον εργοδότη κατά την εκπόνηση
σταδίου μελέτης, η αποζημίωση του αναδόχου
ανέρχεται σε τριάντα τοις εκατό (30%) του υπολειπόμενου
χρηματικού αντικειμένου του υπό εκπόνηση σταδίου.
Ως προς τα επόμενα στάδια εφαρμόζεται η προηγούμενη
παράγραφος.
Για την αμοιβή των ήδη εκπονηθέντων τμημάτων του
σταδίου της μελέτης που διακόπτεται συντάσσεται
Π.Κ.Τ.Μ.Ν.Ε..
3. Για την πληρωμή της αποζημίωσης ο ανάδοχος υποβάλλει,
μέσα σε ανατρεπτική προθεσμία ενός μηνός από
την κοινοποίηση της απόφασης διάλυσης, στη Διευθύνουσα
Υπηρεσία αίτηση, με ανάλυση της αποζημίωσης. Η
αποζημίωση προσδιορίζεται με πρωτόκολλο κανονισμού
τιμής μονάδας νέων εργασιών (Π.Κ.Τ.Μ.Ν.Ε.), που συντάσσεται
και εγκρίνεται μέσα σε δύο (2) μήνες από την
υποβολή της αίτησης.
4. Οι αποζημιώσεις των προηγούμενων παραγράφων
δεν θίγουν την οφειλόμενη αμοιβή για τις εκτελεσθείσες
εργασίες ή υπηρεσίες.

Άρθρο 37
Έγκριση της μελέτης - Παραλαβή
του αντικειμένου της σύμβασης
1. Εφόσον στις ισχύουσες διατάξεις για επί μέρους κατηγορίες
μελετών δεν ορίζεται ιδιαίτερη διαδικασία
έγκρισης της μελέτης, με την εγκριτική απόφαση της μελέτης,
που εκδίδεται από το αρμόδιο κατά νόμο όργανο,
πιστοποιείται η τήρηση όλων των προδιαγραφών, κανονισμών
και τεχνικών οδηγιών που ισχύουν κατά το χρόνο
σύνταξης αυτής και βεβαιώνεται η ποιοτική και ποσοτική
της επάρκεια και η συμμόρφωση του αναδόχου προς τις
συμβατικές εν γένει υποχρεώσεις του. Αν κατά το νόμο
απαιτείται πριν την έγκριση της μελέτης η γνώμη άλλων
υπηρεσιών και φορέων, υποχρεούνται να την υποβάλλουν
μέσα σε χρονικό διάστημα δύο (2) μηνών από την
αποστολή της μελέτης προς αυτούς, εκτός αν προβλέπεται
διαφορετική προθεσμία από ειδικές διατάξεις. Η
παρέλευση της προθεσμίας θεωρείται ως θετική γνωμοδότηση.
2. Η μελέτη εγκρίνεται κατά στάδια και στο σύνολό της.
Η απόφαση έγκρισης εκδίδεται μέσα σε δύο (2) μήνες
από την εμπρόθεσμη υποβολή πλήρων των στοιχείων της
προηγούμενης παραγράφου, εφόσον απαιτούνται. Η
προθεσμία αναστέλλεται αν το αρμόδιο για την έγκριση
όργανο αιτιολογημένα ζητήσει συμπλήρωση ή διευκρίνιση
επί των υποβληθέντων δικαιολογητικών. Αν η συμπλήρωση
ή διευκρίνιση αφορά διακεκριμένο στάδιο ή κατηγορία
μελέτης, μπορεί να γίνει τμηματική έγκριση των
υπόλοιπων μελετών.
3. Η έγκριση ενδιάμεσων σταδίων μελετών αποτελεί και
προσωρινή παραλαβή. Η οριστική παραλαβή των μελετών
πραγματοποιείται με απόφαση της Προϊσταμένης
Αρχής, μετά την έγκριση του τελευταίου, κατά τη σύμβαση,
σταδίου της μελέτης και την έκδοση βεβαίωσης της
Διευθύνουσας Υπηρεσίας, για την περαίωση των εργασιών
της σύμβασης.
4. Η προθεσμία συντέλεσης της παραλαβής της μελέτης
είναι τρεις (3) μήνες από την έγκριση πλήρων των μελετών
που προβλέπονται από τη σύμβαση. Οι μελέτες της
αρχικής και των συμπληρωματικών συμβάσεων παραλαμβάνονται
ενιαία.
5. Αν η μελέτη δεν παραληφθεί εμπρόθεσμα, επέρχεται
αυτοδίκαιη παραλαβή, αν παρέλθει άπρακτο διάστημα
δύο (2) μηνών από την υποβολή σχετικής όχλησης του
αναδόχου. Η όχληση υποβάλλεται επί ποινή απαραδέκτου
μετά την πάροδο της προθεσμίας της παραγράφου
6. Επιτρέπεται να παραληφθεί εκτός αν άλλως ορίζεται
στην Σύμβαση, ύστερα από αίτηση του αναδόχου, μελέτη
αυτοτελούς τμήματος έργου που εκπονήθηκε ή επί μέρους
κατηγορίας ή σταδίου αυτής.
7. Η παραλαβή του αντικειμένου των συμβάσεων παροχήςυπηρεσιώνγίνεταιόπωςορίζεταιστιςσυμβάσειςαυτές.

Άρθρο 38
Εμπειρογνώμονες
1. Σε περιπτώσεις ειδικών ή μεγάλων έργων υποδομής
ή έργων στα οποία εφαρμόζονται μη διαδεδομένες ειδικές
μέθοδοι μελέτης και κατασκευής, ιδίως σε θέματα
ασφάλειας ή αντιμετώπισης και αποτροπής κινδύνου,
μπορεί, με απόφαση της Προϊσταμένης Αρχής, που λαμβάνεται
κατόπιν σύμφωνης γνώμης του Τεχνικού Συμβουλίου
του φορέα κατασκευής του έργου να ορίζεται ως
ειδικός εμπειρογνώμονας για την επίλυση συγκεκριμένου
τεχνικού προβλήματος και για ολιγοήμερη απασχόληση,
επιστήμονας εγνωσμένου κύρους και φήμης και μεγάλης
εμπειρίας σχετικής με το προς επίλυση θέμα, χωρίς να
απαιτείται να είναι εγγεγραμμένος στο Μητρώο Μελετητών.
Η αμοιβή του βαρύνει τις πιστώσεις του έργου ή της
μελέτης και καθορίζεται με την απόφαση ορισμού του, επί
τη βάσει ημερήσιας αποζημίωσης που προκύπτει από πίνακα
κλάσεων εμπειρογνωμόνων, ο οποίος εγκρίνεται με
απόφαση του Υπουργού Περιβάλλοντος, Χωροταξίας και
Δημόσιων Έργων.
2. Με τις προϋποθέσεις της παραγράφου 1, η αναθέτουσα
Αρχή μπορεί να αναθέτει απευθείας σε έναν ή περισσότερους
εμπειρογνώμονες, όπως αυτοί ορίζονται
στηνπροηγούμενηπαράγραφο,τηνυποστήριξητωνυπηρεσιών
του εργοδότη με σύμβαση παροχής υπηρεσιών.
Αν η συμβατική αμοιβή ισούται ή υπερβαίνει το εκάστοτε
όριο εφαρμογής της Κοινοτικής Οδηγίας για τις υπηρεσίες,
απευθείας ανάθεση επιτρέπεται μόνο αν συντρέχουν
οι προϋποθέσεις των περιπτώσεων β´και γ´της παραγράφου
2 του άρθρου 10.
3. Η ανάθεση των καθηκόντων της παραγράφου 2 αποφασίζεται
από την Προϊσταμένη Αρχή ύστερα από εισήγηση
της Διευθύνουσας Υπηρεσίας και σύμφωνη γνώμη του
αρμόδιου τεχνικού συμβουλίου, όταν πρόκειται ιδίως:
α) Για έργα πολύ μεγάλης κλίμακας, η πολυπλοκότητα
τωνοποίωναπαιτείτηνεκτόςτωνάλλωνδυνατοτήτωντης
ιδιαίτερη υποστήριξη της Διευθύνουσας Υπηρεσίας.
β) Για εξειδικευμένα έργα ή για έκτακτα περιστατικά για
τα οποία η διαθέσιμη εμπειρία κατά την κρίσιμη φάση της
αντιμετώπισής τους είναι μικρή.
γ) Για έργα που εμφανίζουν σημαντικές αβεβαιότητες ή
ιδιαίτερες κατασκευαστικές δυσχέρειες ή υψηλή επικινδυνότητα.
4. Η σύμβαση της παραγράφου 2 συνάπτεται ύστερα
από απόφαση της αναθέτουσας Αρχής και μπορεί να λυθεί
οποτεδήποτε μονομερώς και αζημίως για τον εργοδότη.
Όταν οι υπηρεσίες Εμπειρογνώμονα ανατίθενται σε
ομάδα, η απόφαση έγκρισης της ανάθεσης και περαιτέρω
η σύμβαση καθορίζει λεπτομέρειες για τη διαμόρφωση
και διατύπωση της γνώμης της ομάδας.

  ΚΕΦΑΛΑΙΟ Ε´
ΟΡΓΑΝΩΣΗ ΜΗΤΡΩΩΝ

Άρθρο 39
Εγγραφή στα Μητρώα - Κατηγορίες - Πιστοποιητικά
Αρμόδια Υπηρεσία
1. Στο Μητρώο Μελετητών δικαιούνται να εγγραφούν
φυσικά πρόσωπα, κάτοχοι τίτλου σπουδών ανώτατου
εκπαιδευτικού ιδρύματος πανεπιστημιακού τομέα της
Ελλάδας ή ισότιμου της αλλοδαπής, που έχουν συμπληρώσει
τετραετία από την απόκτηση της άδειας ασκήσεως
επαγγέλματος, έχουν την επαγγελματική τους εγκατάσταση
στην Ελλάδα και δεν εμπίπτουν σε καμία από τις
απαγορεύσεις της επόμενης παραγράφου.
Με προεδρικό διάταγμα, που εκδίδεται ύστερα από
πρόταση του Υπουργού Περιβάλλοντος, Χωροταξίας και
ΔημόσιωνΈργων,καθορίζονταιοιόροικαιπροϋποθέσεις
εγγραφής και κατάταξης στο Μητρώο Μελετητών των
πτυχιούχων ανώτατων εκπαιδευτικών ιδρυμάτων του τεχνολογικού
τομέα, εφόσον το δικαίωμα εκπόνησης μελετώνδημόσιωνέργωνπεριλαμβάνεταιμεταξύτωννόμιμων
επαγγελματικών τους δικαιωμάτων.
2. Δεν έχουν δικαίωμα εγγραφής στο Μητρώο Μελετητών
τα πρόσωπα τα οποία:
α) Εργάζονται σε αναθέτουσα Αρχή, με σχέση εξαρτημένης
εργασίας οποιασδήποτε μορφής. Το κώλυμα συνεχίζει
να υφίσταται για δύο (2) χρόνια μετά τη συνταξιοδότησή
τους και κατά το διάστημα αυτό δεν επιτρέπεται η
παροχή υπηρεσιών σε μελετητή ή εταιρεία μελετών, με
σχέση μίσθωσης εργασίας ή έργου.
β) Εργάζονται σε φυσικά ή νομικά πρόσωπα του ιδιωτικού
τομέα με σχέση εξαρτημένης εργασίας οποιασδήποτε
μορφής, με εξαίρεση τους εργαζόμενους σε εταιρείες
μελετών, οι οποίοι όμως δεν μπορούν να χρησιμοποιούν
το μελετητικό πτυχίο τους κατά το διάστημα ισχύος της
σχέσης αυτής αυτοτελώς ή ως μέλη σύμπραξης ή κοινοπραξίας,
σε διαδικασία σύναψης σύμβασης του νόμου
αυτού.
γ) Έχουν ατομική εργοληπτική επιχείρηση ή είναι εταίροι
προσωπικής εταιρείας ή διαχειριστές ή εταίροι εταιρείας
περιορισμένης ευθύνης ή μέλη διοικητικού συμβουλίου
ή νόμιμοι εκπρόσωποι ανώνυμης εταιρείας,
γραμμένης στο Μητρώο Εργοληπτικών Επιχειρήσεων
(Μ.Ε.ΕΠ.).
δ) Είναι γραμμένα στο Mητρώο Εμπειρίας Κατασκευαστών
(Μ.Ε.Κ.).
ε) Παρέχουν τις υπηρεσίες τους με οποιαδήποτε σχέση
σε εργοληπτικές επιχειρήσεις εγγεγραμμένες στο
Μ.Ε.ΕΠ., με εξαίρεση τις περιπτώσεις παροχής τέτοιων
υπηρεσιών που προβλέπονται από τη νομοθεσία εκτέλεσης
δημόσιων έργων, όπως ιδίως στα πλαίσια του συστήματος
προσφοράς μελέτη-κατασκευή ή τροποποίησης
της μελέτης του έργου.
στ) Εμπίπτουν στις περιπτώσεις της παραγράφου 1 του
άρθρου 16, καθώς και στις περιπτώσεις α´ και γ´ της παραγράφου
2 του ίδιου άρθρου.
3. Δικαίωμα εγγραφής στο Μητρώο Εταιρειών Μελετών
έχουν τα νομικά πρόσωπα που έχουν κατά το καταστατικό
τους ως κύριο σκοπό την εκπόνηση μελετών και είναι
νομίμως εγκατεστημένα στην Ελλάδα, εφόσον: α) δεν
είναι συνδεδεμένα με εργοληπτική επιχείρηση εγγεγραμμένη
στο Μ.Ε.ΕΠ. ή εξαρτημένα από πρόσωπα εγγεγραμμέναστοΜ.Ε.Κ.πουστελεχώνουνήσυμμετέχουνσε
εργοληπτική επιχείρηση εγγεγραμμένη στο Μ.Ε.ΕΠ. και
β) είναι εγγεγραμμένοι στο Μητρώο Μελετητών τουλάχιστον:
αα. οι ομόρρυθμοι εταίροι, σε περίπτωση ομόρρυθμης
(Ο.Ε.) ή ετερόρρυθμης (Ε.Ε.) εταιρείας, ββ. οι διαχειριστές
σε περίπτωση εταιρείας περιορισμένης ευθύνης
(Ε.Π.Ε.), γγ. οι πρόεδροι και διευθύνοντες σύμβουλοι και
όσοι ασκούν τη γενική διαχείριση σε περίπτωση ανώνυμης
εταιρείας (Α.Ε.). Στους σκοπούς των εταιρειών μελετών
δεν επιτρέπεται να περιλαμβάνονται δραστηριότητες
συγκρουόμενες εξ αντικειμένου με τον κύριο σκοπό τους,
όπως η ανάληψη (άμεσα ή έμμεσα) δημόσιων έργων ή
προμηθειών.
Οι μετοχές ανώνυμης εταιρείας μελετών είναι υποχρεωτικά
ονομαστικές.
4. Η εγγραφή στο Μητρώο Μελετητών διενεργείται
ύστερα από αίτηση του ενδιαφερομένου, ο οποίος κατατάσσεται
αφ' ενός σε μία ή δύο κατηγορίες μελετών, βάσει
των εξειδικευμένων επιστημονικών και τεχνικών γνώσεών
του, που αποδεικνύονται από τον τίτλο και τον τομέα
σπουδών του, καθώς και από την πιστοποιούμενη εμπειρία
του και αφ' ετέρου σε τάξεις ανά κατηγορία, με βάση
το δυναμικό του. Το δυναμικό υπολογίζεται σε μονάδες,
ανάλογα με τον τομέα σπουδών του, την εμπειρία στην
εκπόνηση μελετών δημόσιων ή ιδιωτικών έργων, καθώς
και την εμπειρία του σε επιβλέψεις μελετών, και τα έτη
που παρήλθαν από την απόκτηση του αντίστοιχου τίτλου
σπουδών ως εξής:
(α)Μελετητήςπουέχεισυμπληρώσειτετραετίααπότην
κτήση του διπλώματος: δυναμικό μιας μονάδας.
(β) Μελετητής που έχει συμπληρώσει οκταετία από την
κτήση του διπλώματος και έχει αποδεδειγμένη ανάλογη
εμπειρία: δυναμικό δύο μονάδων.
(γ) Μελετητής που έχει συμπληρώσει δωδεκαετία από
την κτήση του διπλώματος και έχει αποδεδειγμένη ανάλογη
εμπειρία: δυναμικό τριών μονάδων.
Για την κατάταξη εταιρείας στα Μητρώα Μελετών λαμβάνεται
υπόψη το άθροισμα των δυναμικών των φυσικών
προσώπων που έχουν καταταγεί στο Μητρώο, ανά κατηγορία
και τάξη, έχουν την εταιρική ιδιότητα ή απασχολούνται
μόνιμα σε αυτήν με σχέση εξαρτημένης εργασίας
και έχουν δεσμεύσει στην εταιρεία το πτυχίο τους της
επόμενης παραγράφου. Κάθε μελετητής ή πάροχος υπηρεσιών
μπορεί να δεσμεύσει το πτυχίο του σε μία μόνο
εταιρεία μελετών.
5. Για την εγγραφή και κατάταξη στα Μητρώα εκδίδεται
βεβαίωση με τη μορφή πτυχίου, η οποία ακολουθεί τις μεταβολές
των στοιχείων στα οποία βασίζεται η κατάταξη.
Το πτυχίο εκδίδεται και ισχύει για ορισμένο χρόνο. Οι τάξεις
των πτυχίων Μελετών καθορίζονται σε πέντε, ανάλογα
με το ελάχιστο δυναμικό που προβλέπεται από τις διατάξεις
του νόμου αυτού, κατά κατηγορία συμβάσεως και
κατηγορία μελέτης ή υπηρεσίας.
6. Για την εγγραφή στα Μητρώα:
Πτυχίο Α´ τάξης σε συγκεκριμένη κατηγορία χορηγείται
σε μελετητή ή εταιρεία μελετών με δυναμικό μιας μονάδας
στην εν λόγω κατηγορία.
Πτυχίο Β´ τάξης σε συγκεκριμένη κατηγορία χορηγείται
σε μελετητή ή εταιρεία μελετών με δυναμικό δύο μονάδων
στην εν λόγω κατηγορία.
Πτυχίο Γ´ τάξης σε συγκεκριμένη κατηγορία χορηγείται
σε μελετητή ή εταιρεία μελετών με δυναμικό τουλάχιστον
τριών μονάδων στην εν λόγω κατηγορία, εφόσον σε αυτό
περιλαμβάνεται τουλάχιστον ένας μελετητής με πτυχίο Γ´
τάξης και δεν πληρούνται οι όροι για την απόκτηση πτυχίου
ανώτερης τάξης.
Πτυχίο Δ´ τάξης σε συγκεκριμένη κατηγορία χορηγείται
σε εταιρεία μελετών που διαθέτει στην κατηγορία αυτή
δυναμικό τουλάχιστον επτά μονάδων, εφόσον σε αυτό
περιλαμβάνει τουλάχιστον έναν μελετητή με πτυχίο Γ´ τάξης
και έναν με πτυχίο Β´ τάξης και εφόσον η εταιρεία δεν
πληροί τους όρους απόκτησης πτυχίου ανώτερης τάξης.
Πτυχίο Ε´ τάξης σε συγκεκριμένη κατηγορία χορηγείται
σε εταιρεία μελετών που διαθέτει στην κατηγορία αυτή
δυναμικό τουλάχιστον δώδεκα μονάδων, εφόσον σε αυτό
περιλαμβάνει δύο μελετητές με πτυχία Γ´ τάξης και έναν
μελετητή με πτυχίο Β´ τάξης τουλάχιστον.
7. Με προεδρικό διάταγμα, που εκδίδεται με πρόταση
του Υπουργού Περιβάλλοντος, Χωροταξίας και Δημόσιων
Έργων, καθορίζονται:
α) Οι ειδικότεροι όροι και προϋποθέσεις εγγραφής και
κατάταξης στα μητρώα και τα δικαιολογητικά που υποβάλλονται.
β) Οι όροι και προϋποθέσεις ελέγχου, ανανέωσης, αναθεώρησης
και ακύρωσης του πτυχίου, η χρονική διάρκεια
ισχύος του, η διαδικασία και τα δικαιολογητικά που υποβάλλονται
και τα αρμόδια για την έκδοση των πτυχίων όργανα.
γ) Τα όρια αμοιβών μελετών που έχουν δικαίωμα εκπόνησης
οι εγγεγραμμένοι στα μητρώα, ανάλογα με την κατηγορία
και την τάξη του πτυχίου τους.
δ) Οι όροι και προϋποθέσεις άσκησης ενδικοφανούς
διαδικασίας κατά των διοικητικών πράξεων εγγραφής και
κατάταξης στα Μητρώα, αναθεώρησης του πτυχίου, διαγραφής
από τα Μητρώα και αφαίρεσης του πτυχίου, τα
αποφαινόμενα όργανα και η σχετική διαδικασία.
ε) Η αρμόδια για την τήρηση και τον έλεγχο των Μητρώων
Διεύθυνση της Γενικής Γραμματείας Δημόσιων
Έργων του Υπουργείου Περιβάλλοντος, Χωροταξίας και
Δημόσιων Έργων, ο καθορισμός και η κατανομή των σχετικών
αρμοδιοτήτων στα επί μέρους τμήματα αυτής.
στ) Οι αρμοδιότητες της Γνωμοδοτικής Επιτροπής Μητρώου
της παραγράφου 8, οι ιδιότητες των μελών και οι
λεπτομέρειες της λειτουργίας της και της τήρησης των
Μητρώων.
8. Με απόφαση του Υπουργού Περιβάλλοντος, Χωροταξίας
και Δημόσιων Έργων συγκροτείται Γνωμοδοτική
Επιτροπή Μητρώου με θητεία δύο (2) ετών, που μπορεί να
ανανεώνεται μία ή περισσότερες φορές. Η Επιτροπή λειτουργεί
στα πλαίσια της Γενικής Γραμματείας Δημόσιων
Έργων του Υπουργείου Περιβάλλοντος, Χωροταξίας και
Δημόσιων Έργων, αποτελείται από δεκατρία (13) μέλη,
δύο εκ των οποίων υποδεικνύονται, μαζί με τους αναπληρωτές
τους, από το Τεχνικό Επιμελητήριο της Ελλάδος
(Τ.Ε.Ε.), και ανά ένα υποδεικνύεται μαζί με τον αναπληρωτή
του από τους Συνδέσμους Ελληνικών Γραφείων Μελετών
(Σ.Ε.Γ.Μ.), από το Σύλλογο Μελετητών Ελλάδος
(Σ.Μ.Ε.) και από το Σύλλογο Μελετητών Δημόσιων Έργων
Κεντρικής Μακεδονίας (Σ.Μ.Ε.Δ.Ε.Κ.Ε.Μ.). Στις αρμοδιότητές
της περιλαμβάνονται ιδίως η έκδοση γνωμοδοτήσεων
σε θέματα εγγραφής, κατάταξης και κάθε είδους
μεταβολής των εγγεγραμμένων στα Μητρώα και η εισήγησηγιατηντροποποίησητουσχετικούμεταΜητρώανομοθετικού
και κανονιστικού πλαισίου.
9. Με προεδρικό διάταγμα, που εκδίδεται μετά από πρόταση
του Υπουργού Περιβάλλοντος, Χωροταξίας και Δημόσιων
Έργων, μπορεί να συστήνεται στη Γενική Γραμματεία
Δημόσιων Έργων του Υπουργείου Περιβάλλοντος,
Χωροταξίας και Δημόσιων Έργων Γνωμοδοτική Επιτροπή
Ενστάσεων και να καθορίζεται η θητεία της, η σύνθεσή
της, η διαδικασία έκδοσης των γνωμοδοτήσεών της και οι
εν γένει αρμοδιότητές της. Με το ίδιο προεδρικό διάταγμα
καθορίζονται και οι τροποποιήσεις που επέρχονται
στη διαδικασία των διαγωνισμών του νόμου αυτού, ως συνέπεια
της σύστασης και των αρμοδιοτήτων της Επιτροπής.

Άρθρο 40
Πειθαρχικός έλεγχος των μελετητών
και των εταιρειών μελετών
1. Οι μελετητές, οι εταιρείες μελετών και τα στελέχη των
εταιρειών υπόκεινται στον πειθαρχικό έλεγχο του κράτους.
Αρμοδιότητα για την άσκηση του ελέγχου έχουν,
πέραν των θεσμοθετημένων Επιμελητηρίων για τα μέλη
τους και οι υπηρεσίες της Γενικής Γραμματείας Δημόσιων
Έργων του Υπουργείου Περιβάλλοντος, Χωροταξίας και
Δημόσιων Έργων.
2. Πειθαρχικό αδίκημα αποτελεί κάθε υπαίτια αντισυμβατική
πράξη ή παράλειψη του αναδόχου για την οποία
επιβάλλονται οι πειθαρχικές ποινές της παραγράφου 3.
Ιδίως αποτελούν πειθαρχικά αδικήματα οι ακόλουθες
πράξεις:
α) Η συνεννόηση για την αποφυγή του πραγματικού
συναγωνισμού σε διαγωνισμούς του νόμου αυτού, που
τιμωρείται με τις ποινές των περιπτώσεων α´ ή β´ ή γ´ της
παραγράφου 3.
β) Η δυστροπία επανόρθωσης ελλιπούς ή εσφαλμένης
μελέτης, κατά τα προβλεπόμενα στις διατάξεις, η οποία
τιμωρείται με τις ποινές των περιπτώσεων α´ ή β´της παραγράφου
3. Οι πειθαρχικές ποινές που επιβάλλονται είναι οι ακόλουθες,
κατά αύξουσα σειρά βαρύτητας:
α) ο αποκλεισμός από τους διαγωνισμούς για χρονικό
διάστημα μέχρι έξι (6) μήνες,
β) ο υποβιβασμός της τάξης του πτυχίου σε μία ή περισσότερες
κατηγορίες μελετών,
γ) η προσωρινή διαγραφή από το μητρώο για χρονικό
διάστημα από έξι (6) μήνες έως τρία (3)χρόνια και
δ) η οριστική διαγραφή από τα μητρώα.
4. Παράλληλα με την επιβολή των πειθαρχικών ποινών,
το αρμόδιο για την επιβολή τους όργανο μπορεί να επιβάλλει
παρεπόμενες χρηματικές ποινές υπέρ του Δημοσίου,
που κυμαίνονται από 10.000 - 50.000 ευρώ αναλόγως
με τη βαρύτητα και τις συνθήκες τέλεσης του αδικήματος.
Για τις ποινές αυτές η αρμόδια για την τήρηση των
μητρώων υπηρεσία της Γενικής Γραμματείας Δημόσιων
Έργων του Υπουργείου Περιβάλλοντος, Χωροταξίας και
Δημόσιων Έργων συντάσσει χρηματικούς καταλόγους,
τους οποίους αποστέλλει στην αρμόδια Δημόσια Οικονομική
Υπηρεσία (Δ.Ο.Υ.) για βεβαίωση και είσπραξη σύμφωνα
με τις ισχύουσες διατάξεις.
5. Με προεδρικό διάταγμα, που εκδίδεται ύστερα από
πρόταση του Υπουργού Περιβάλλοντος, Χωροταξίας και
Δημόσιων Έργων, καθορίζονται τα όργανα του πειθαρχικού
ελέγχου, η διαδικασία και οι όροι επιβολής και παραγραφής
των ποινών, η σχέση της πειθαρχικής με τις λοιπές
δίκες και κάθε αναγκαία λεπτομέρεια για την εφαρμογή
του άρθρου αυτού.

  ΚΕΦΑΛΑΙΟ ΣΤ´
ΕΠΙΛΥΣΗ ΔΙΑΦΟΡΩΝ ΑΠΟ ΤΗΝ ΕΚΤΕΛΕΣΗ
ΤΗΣ ΣΥΜΒΑΣΗΣ ΚΑΙ ΑΛΛΕΣ ΔΙΑΤΑΞΕΙΣ

Άρθρο 41
Διοικητική και δικαστική επίλυση διαφορών
1. Στις περιπτώσεις που ρητά ορίζεται στο νόμο αυτόν,
καθώς και σε κάθε άλλη περίπτωση εκτελεστής πράξης ή
παράλειψης της Διευθύνουσας Υπηρεσίας που βλάπτει
για πρώτη φορά, άμεσα, δικαίωμα του αναδόχου, ασκείται
ένσταση μέσα σε προθεσμία δεκαπέντε (15) ημερών
από την κοινοποίηση της πράξης. Εφόσον δεν υφίσταται
δέσμια αρμοδιότητα της υπηρεσίας για την έκδοση ρητής
πράξης, προϋπόθεση ώστε να θεωρηθεί επιτρεπτή η ένσταση
κατά παραλείψεως είναι να έχει προηγηθεί η υποβολή
εγγράφου αιτήματος του αναδόχου με συγκεκριμένο
περιεχόμενο και να παρέλθει ένας τουλάχιστον μήνας
από της υποβολής του. Η προθεσμία της ένστασης στην
περίπτωση αυτή διαρκεί μέχρι την έγκριση του σταδίου
της μελέτης ή την παραλαβή της υπηρεσίας, εκτός αν
γνωστοποιηθεί εγγράφως από τη Διευθύνουσα Υπηρεσία
στον ανάδοχο ότι η διοίκηση δεν πρόκειται να εκδώσει ρητή
πράξη επί του αιτήματός του. Στην περίπτωση αυτή
πρέπει να τον ενημερώνει κατά το δεύτερο εδάφιο της
επόμενης παραγράφου.
2. Μη εκτελεστές πράξεις της Διευθύνουσας Υπηρεσίας,
όπως επιβεβαιωτικές πράξεις ή παραλείψεις, ενημερωτικά
έγγραφα της υπηρεσίας και γραπτές υπενθυμίσεις
προς τον ανάδοχο των νόμιμων και συμβατικών του
υποχρεώσεων δεν προσβάλλονται με ένσταση. Επί της
βλαπτικής πράξης ή επί του εγγράφου με το οποίο κοινοποιείται
η πράξη στον ανάδοχο, σημειώνεται η προθεσμία
ένστασης και η υπηρεσία στην οποία πρέπει να απευθυνθεί,
διαφορετικά η προσφυγή που ασκείται στο αρμόδιο
δικαστήριο θεωρείται ως παραδεκτή, παρά τη μη τήρηση
ή πλημμελή τήρηση της σχετικής προδικασίας σύμφωνα
με τον Κώδικα Διοικητικής Δικονομίας.
3. Η ένσταση απευθύνεται στην Προϊσταμένη Αρχή και
ασκείται με κατάθεση στο πρωτόκολλο της Διευθύνουσας
Υπηρεσίας ή με ταχυδρομική αποστολή επί αποδείξει
ή με τηλεομοιοτυπία (FAX) προς τη Διευθύνουσα Υπηρεσία.
Ως ημερομηνία κατάθεσης λογίζεται αντίστοιχα η
ημερομηνία πρωτοκόλλησης ή η ημερομηνία του αποδεικτικού
παραλαβής ή της αποστολής της τηλεομοιοτυπίας
(FAX).
4. Η Προϊσταμένη Αρχή αποφασίζει μέσα σε προθεσμία
δύο (2) μηνών από την υποβολή της ένστασης. Αν η ένσταση
απορριφθεί εν μέρει ή στο σύνολό της ή αν παρέλθει
άπρακτη η δίμηνη προθεσμία, ο ανάδοχος μπορεί να
ασκήσει αίτηση θεραπείας σε προθεσμία σαράντα πέντε
(45) ημερών, από την κοινοποίηση της απόφασης ή από
την άπρακτη πάροδο της δίμηνης προθεσμίας. Αίτηση θεραπείας
ασκείται και κατά των βλαπτικών εκτελεστών
πράξεων ή παραλείψεων της Προϊσταμένης Αρχής ή του
κυρίου του έργου, αν δημιουργείται για πρώτη φορά διαφωνία.
Οι διατάξεις των παραγράφων 1, 2 και 3 έχουν συμπληρωματική
εφαρμογή στην αίτηση θεραπείας. Στις
προθεσμίες της ένστασης και της αίτησης θεραπείας δεν
περιλαμβάνεται η ημέρα κοινοποίησης της προσβαλλόμενης
πράξης και γενικά ισχύουν οι γενικές διατάξεις περί
υπολογισμού των προθεσμιών.
5. Η αίτηση θεραπείας απευθύνεται στον Υπουργό Περιβάλλοντος,
Χωροταξίας και Δημόσιων Έργων ή στον
καθ' ύλην αρμόδιο Υπουργό ή στο αρμόδιο κατά το νόμο
όργανο του εργοδότη και ασκείται με κατάθεση στο πρωτόκολλο
του οργάνου που είναι αρμόδιο για την εκδίκασή
της ή με ταχυδρομική αποστολή επί αποδείξει ή με τηλεομοιοτυπία
(FAX). Ως ημερομηνία κατάθεσης λογίζεται
αντίστοιχα η ημερομηνία πρωτοκόλλησης ή η ημερομηνία
του αποδεικτικού παραλαβής ή της αποστολής της
τηλεομοιοτυπίας (FAX). Μέσα στην ίδια προθεσμία αντίγραφο
της αίτησης κατατίθεται στην Προϊσταμένη Αρχή,
με τους τρόπους που αναφέρεται στο προηγούμενο εδάφιο.
6. Αίτηση θεραπείας μπορεί να ασκήσει και ο κύριος του
έργου, αν δεν είναι το Δημόσιο. Αν αρμόδιος να αποφανθεί
σε αιτήσεις θεραπείας του αναδόχου είναι ο κύριος
του έργου ή όργανό του, στις αιτήσεις θεραπείας που
ασκούνται από αυτόν αποφασίζει ο Υπουργός που εποπτεύει
τον κύριο του έργου και αν δεν υφίσταται εποπτεία,
ο Υπουργός Περιβάλλοντος, Χωροταξίας και Δημόσιων
Έργων.
7. Αν κύριος του έργου δεν είναι το Δημόσιο, αντίγραφο
της αίτησης θεραπείας υποβάλλεται επί ποινή απαραδέκτου,
μέσα στην προθεσμία της παραγράφου 4, στον
αντισυμβαλλόμενο του αιτούντος. Στις περιπτώσεις αυτές
με την απόφαση επί της ενστάσεως γνωστοποιείται
στον ανάδοχο η διαδικαστική προϋπόθεση του προηγούμενου
εδαφίου. Για την εξέταση της αίτησης θεραπείας
καλείται ο αιτών να προσκομίσει το αποδεικτικό κατάθεσής
της στον αντισυμβαλλόμενό του, που μπορεί να υποβάλει
τις αντιρρήσεις του, μέσα σε προθεσμία ενός μηνός.
Η μη υποβολή αντιρρήσεων δεν θεωρείται ως αποδοχή
των ισχυρισμών του αιτούντος.
8. Η αίτηση θεραπείας προσδιορίζει την προσβαλλόμενη
πράξη ή παράλειψη, περιλαμβάνει σύντομο ιστορικό
της σύμβασης και της διαφωνίας, τους ουσιαστικούς λόγους
στους οποίους στηρίζεται, τα αιτήματα του αιτούντος
και εφόσον είναι δυνατό, το οικονομικό αντικείμενο
της διαφοράς. Η αίτηση συνοδεύεται με αντίγραφο της
πράξης που γέννησε τη διαφωνία, της ένστασης και της
απόφασης που εκδόθηκε επ' αυτής. Η Διευθύνουσα Υπηρεσία
και η Προϊσταμένη Αρχή διαβιβάζουν στο αρμόδιο
για την έκδοση απόφασης όργανο, φάκελο της υπόθεσης
με τα συμβατικά τεύχη του έργου, τα οποία δικαιούται να
προσκομίσει και ο αιτών.
9. Η απόφαση του αρμόδιου οργάνου εκδίδεται μετά
από γνώμη του αρμόδιου τεχνικού συμβουλίου. Για τη συζήτηση
στο τεχνικό συμβούλιο, καλείται από την υπηρεσία
που εισηγείται ή τη γραμματεία του συμβουλίου ο
ανάδοχοςεγγράφως,σεκαθορισμένηημέρακαιώραπου
δεν απέχει λιγότερο από δέκα (10) ημέρες από την επίδοση
της πρόσκλησης. Η πρόσκληση επιδίδεται με απόδειξη
στον ανάδοχο ή τον αντίκλητό του, με δημόσιο όργανο
ή με τηλεομοιοτυπία (FAX). Στη συζήτηση καλείται με τον
ίδιο τρόπο ο κύριος του έργου που υπέβαλε την αίτηση
θεραπείας ή αντιρρήσεις κατ' αυτής. Στη συνεδρίαση ο
αιτών παρίσταται είτε αυτοπροσώπως είτε με πληρεξούσιο.
10. Αν κύριος του έργου δεν είναι το Δημόσιο και ασκηθούν
αντίθετες αιτήσεις θεραπείας από τον ανάδοχο και
τον αντισυμβαλλόμενό του / κύριο του έργου, εξετάζονται
ταυτόχρονα από τον εποπτεύοντα Υπουργό ή, αν δεν
υπάρχει, τον Υπουργό Περιβάλλοντος, Χωροταξίας και
Δημόσιων Έργων, ακόμα και αν έχει την κατά νόμο αρμοδιότητα
για την εξέταση της αίτησης θεραπείας όργανο
του κυρίου του έργου.
11. Ησυζήτησητηςαίτησηςθεραπείαςστοτεχνικόσυμβούλιο
αρχίζει με προφορική ανάπτυξη της έγγραφης εισήγησης
της υπηρεσίας είτε με παρουσία του αιτούντος
και του υποβάλλοντος αντιρρήσεις είτε και χωρίς αν δεν
προσήλθαν παρά τη νόμιμη κλήτευσή τους. Ελέγχεται
κατ´ αρχήν το εμπρόθεσμο της αίτησης και της ένστασης
που τυχόν προηγήθηκε, η επίδοση της αίτησης θεραπείας
στον αντισυμβαλλόμενο όταν απαιτείται και οι αντιρρήσεις
του αντισυμβαλλομένου αν έχουν υποβληθεί και
στη συνέχεια εξετάζεται η νομιμότητα και ουσιαστική βασιμότητα
των λόγων που προβάλλονται. Η εισήγηση περιλαμβάνει
επίσης εκτίμηση περί του οικονομικού αντικειμένου
της υπόθεσης, αν τούτο είναι εφικτό. Ακολουθεί
προφορική συζήτηση υπό τη διεύθυνση του προέδρου
του τεχνικού συμβουλίου για την πληρέστερη ενημέρωση
των μελών. Η γνώμη του συμβουλίου διαμορφώνεται μετά
την αποχώρηση των ενδιαφερομένων, διατυπώνεται
στο πρακτικό και υποβάλλεται στο αρμόδιο για την απόφαση
όργανο.
12. Η απόφαση επί της αιτήσεως θεραπείας εκδίδεται
μέσα σε προθεσμία τεσσάρων (4) μηνών από την άσκησή
της. Αν απορριφθεί εν όλω ή εν μέρει η αίτηση ή παρέλθει
άπρακτη η προθεσμία, ο ενδιαφερόμενος μπορεί να
ασκήσει προσφυγή, σύμφωνα με τα οριζόμενα στο άρθρο 42.
Αν η αίτηση θεραπείας γίνει δεκτή εν όλω ή εν μέρει,
η διαφορά θεωρείται λυμένη κατά το μέρος αυτό και η
απόφαση είναι εκτελεστή.
13. Οι προθεσμίες του παρόντος άρθρου, περιλαμβανομένων
και όσων τάσσονται στα όργανα του εργοδότη
και της διοίκησης, δεν τρέχουν κατά το μήνα Αύγουστο.
14. Για τη δικαστική επίλυση των διαφορών που προκύπτουν
μεταξύ των συμβαλλόμενων μερών, κατά την εκτέλεση
των συμβάσεων του άρθρου 1, εφαρμόζονται ανάλογα
οι διατάξεις του άρθρου 13 του Ν. 1418/1984 (ΦΕΚ
23 Α´), όπως ισχύουν κάθε φορά.
Αρμόδιο δικαστήριο είναι το διοικητικό ή το πολιτικό
εφετείο της περιφέρειας στην οποία υπογράφηκε η σύμβαση.
Παρέκταση της αρμοδιότητας δεν επιτρέπεται.

Άρθρο 42
Άλλες διατάξεις
1. Αν ασκηθεί ποινική δίωξη κατά τεχνικού υπαλλήλου,
εξαιτίας πράξεων ή παραλείψεών του κατά την εκτέλεση
των καθηκόντων του, επιτρέπεται, με απόφαση του αρμόδιου
Υπουργού ή του οργάνου που ασκεί τη διοίκηση του
κυρίου του έργου, η οποία εκδίδεται ύστερα από αίτηση
του υπαλλήλου, η ανάθεση παροχής υπηρεσιών σε δικηγόρο
της επιλογής του, για την υπεράσπισή του σε όλα τα
στάδια της σχετικής διαδικασίας, μέχρι την έκδοση αμετακλήτου
αποφάσεως και με αμοιβή που υπολογίζεται
σύμφωνα με τα ισχύοντα κατώτερα όρια αμοιβών του
Κώδικα περί Δικηγόρων. Το σύνολο της αμοιβής καταβάλλεται
με την προσκόμιση των αποδείξεων καταβολής
του οικείου δικηγορικού συλλόγου, εφόσον ο υπάλληλος
απαλλάσσεται της κατηγορίας ή αθωώνεται με αμετάκλητη
απόφαση. Οι αμοιβές και λοιπές απαραίτητες για
τη διεξαγωγή της διαδικασίας δαπάνες καλύπτονται από
τις πιστώσεις της μελέτης ή του έργου, άλλως καλύπτονται
από τον προϋπολογισμό του φορέα.
Με απόφαση του Υπουργού στον οποίο υπάγεται ή από
τον οποίο εποπτεύεται ο κύριος του έργου προσδιορίζονται
ειδικότερα οι όροι και οι λοιπές προϋποθέσεις ανάθεσης,
οι καλυπτόμενες δαπάνες και υπηρεσίες, η διαδικασία
καταβολής της αμοιβής και κάθε αναγκαία για
την εφαρμογή της διάταξης λεπτομέρεια.
2. Το προσωπικό με σχέση εργασίας ιδιωτικού δικαίου
αορίστου χρόνου που προσλήφθηκε κατ´ εφαρμογή των
διατάξεων της παραγράφου 2 του άρθρου 20 του Ν.
3212/2003 (ΦΕΚ 308 Α´) μπορεί να διατίθεται για τη στελέχωση
των υπηρεσιών εν γένει του Υπουργείου Περιβάλλοντος,
Χωροταξίας και Δημόσιων Έργων, σύμφωνα
με τις κείμενες διατάξεις.
3. Οι συμβάσεις εργασίας ορισμένου χρόνου του προσωπικού
της Υπηρεσίας και των Τομέων Αποκατάστασης
Σεισμοπλήκτων (Υ.Α.Σ. και Τ.Α.Σ.) Αττικής, που είχαν παραταθεί
δυνάμει της παραγράφου 4 του άρθρου 20 του
Ν. 3212/2003 (ΦΕΚ 308 Α´), παρατείνονται αναδρομικά για
το χρονικό διάστημα από τη λήξη τους μέχρι την ολοκλήρωση
της διαδικασίας πρόσληψης προσωπικού σε οργανικές
θέσεις αορίστου χρόνου, που συστήθηκαν με την
παράγραφο 2 του ίδιου άρθρου, για στελέχωση των υπηρεσιών
της Γενικής Γραμματείας Δημόσιων Έργων του
Υπουργείου Περιβάλλοντος, Χωροταξίας και Δημόσιων
Έργων, προς αντιμετώπιση θεμάτων αντισεισμικού σχεδιασμού
και προστασίας και αποκατάστασης των πληγέντων
από φυσικές καταστροφές, εφόσον το προσωπικό
αυτό προσλήφθηκε για την κάλυψη των κενών οργανικών
θέσεων εργασίας αορίστου χρόνου, με τη διαδικασία αυτή.
Οι συμβάσεις εργασίας ορισμένου χρόνου του προσωπικού
που υπηρετούσε με την ίδια σχέση εργασίας στις
30.6.2004 και δεν προσλήφθηκε με σχέση εργασίας ιδιωτικού
δικαίου αορίστου χρόνου με την ανωτέρω διαδικασία
παρατείνονται αναδρομικά για το χρονικό διάστημα
από τη λήξη τους μέχρι τις 28 Ιουλίου 2004.
4. Οι συμβάσεις εργασίας ορισμένου χρόνου του προσωπικού
των υπηρεσιών αποκατάστασης σεισμοπλήκτων
(Τ.Α.Σ. και Γ.Α.Σ.), που κατατάχθηκε σε θέσεις εργασίας
ιδιωτικού δικαίου αορίστου χρόνου, κατ' εφαρμογή της
παραγράφου 12 του άρθρου 17 του Ν. 2839/2000 (ΦΕΚ
196 Α´), παρατείνονται αναδρομικά για το χρονικό διάστημα
από τη λήξη τους μέχρι την ολοκλήρωση της σχετικής
διαδικασίας.
5. Με απόφαση του Υπουργού Περιβάλλοντος, Χωροταξίας
και Δημόσιων Έργων μπορούν, έναντι ανταλλάγματος,
να διατίθενται προς τρίτους τα κυκλοφοριακά
στοιχεία, δηλαδή οι μετρήσεις κυκλοφοριακών φόρτων
και μέσων ταχυτήτων, η κυκλοφοριακή κατάσταση και το
ποσοστό κατάληψης των αρτηριών, που προέρχονται
από το σύστημα ανίχνευσης της κυκλοφορίας που εγκατέστησε
το Υπουργείο Περιβάλλοντος, Χωροταξίας και
Δημόσιων Έργων σε βασικές οδικές αρτηρίες του Λεκανοπεδίου
Αττικής. Με την απόφαση καθορίζονται όλες εν
γένει οι σχετικές λεπτομέρειες για την εφαρμογή της παρούσας
παραγράφου, όπως ιδίως η τιμή και ο τρόπος διάθεσης,
καταβολής και διαχείρισης των ποσών που προκύπτουν
ως αντάλλαγμα από τη διάθεση των στοιχείων.
6. Η παράγραφος 27 του άρθρου 16 του Ν. 1418/1984
(ΦΕΚ 23 Α´), όπως ισχύει μετά την αντικατάστασή της από
το άρθρο 4 του Ν. 2940/2001 (ΦΕΚ 180 Α´), αντικαθίσταται
από τότε που ίσχυσε ως εξής:
«27. Οι δείκτες βιωσιμότητας, όπως ορίζονται στις παραγράφους
23 και 26, λαμβάνονται υπόψη μόνο κατά την
τακτική και την, με πρωτοβουλία της επιχείρησης, έκτακτη
αναθεώρηση των επιχειρήσεων του Μητρώου Εργοληπτικών
Επιχειρήσεων (Μ.Ε.ΕΠ.) και δεν θεωρούνται
δυσμενές στοιχείο κατά την έννοια της παραγράφου 10,
για τη διενέργεια έκτακτης αναθεώρησης της εγγραφής
των εργοληπτικών επιχειρήσεων.»
7. Το πέμπτο εδάφιο της παρ. 14 του άρθρου 17 του Ν.
1418/1984, που προστέθηκε με την παρ. 4 του δωδέκατου
άρθρου του Ν. 2338/1995 (ΦΕΚ 202 Α´), αντικαθίσταται ως
ακολούθως:
«Μέχρι την ίδρυση του ανωτέρω νομικού προσώπου,
μπορεί να επιβάλλεται στους ενδιαφερομένους, με απόφαση
του Υπουργού Περιβάλλοντος, Χωροταξίας και Δημόσιων
Έργων, εισφορά για την εγγραφή, κατάταξη, αναθεώρηση
εγγραφής και οποιαδήποτε άλλη διαδικασία
της Διεύθυνσης Μητρώων και Τεχνικών Επαγγελμάτων
της Γενικής Γραμματείας Δημόσιων Έργων του Υπουργείου
Περιβάλλοντος, Χωροταξίας και Δημόσιων Έργων,
ανάλογη με την τάξη, την κατηγορία και τη βαθμίδα του
ενδιαφερομένου.»
8. Το έκτο εδάφιο της παραγράφου 2 του άρθρου 3 του
Ν. 3263/2004 (ΦΕΚ 179 Α´) αντικαθίσταται ως ακολούθως:
«Στην περίπτωση αυτή παρίσταται και ένας εκπρόσωπος
των εργοληπτικών οργανώσεων, που υποδεικνύεται
από τις πανελλήνιες εργοληπτικές οργανώσεις με τον
αναπληρωτή του, χωρίς να μετέχει στις διαδικασίες του
διαγωνισμού.»
9. Το δεύτερο εδάφιο της παραγράφου 2 του άρθρου 8
του Ν. 3263/2004 αντικαθίσταται ως ακολούθως:
«Με απόφαση του Υπουργού Περιβάλλοντος, Χωροταξίας
και Δημόσιων Έργων, που εκδίδεται ύστερα από
γνώμη του τεχνικού συμβουλίου κατασκευών, μπορεί να
προστίθενται στη διακήρυξη επιπλέον όροι, όταν τούτο
ενδείκνυται από το είδος ή την πολυπλοκότητα του προς
ανάθεση έργου.»
10. Ο κατά την παρ. 3 του άρθρου μόνου του Ν.Δ. 2726/
1953 (ΦΕΚ 325 Α´) κανονισμός γίνεται με απόφαση του
Υπουργού Περιβάλλοντος, Χωροταξίας και Δημόσιων
Έργων, που εκδίδεται ύστερα από γνώμη του Τεχνικού
Συμβουλίου Μελετών της Γραμματείας Δημόσιων Έργων
καιτουΤεχνικούΕπιμελητηρίουΕλλάδοςκαιισχύειγιατις
μελέτες και υπηρεσίες του άρθρου 2 που ανατίθενται από
όλες τις αναθέτουσες Αρχές της παρ. 9 του άρθρου 1. Με
τον κανονισμό αυτόν ορίζονται αμοιβές κατώτερες και
πάντως όχι ανώτερες των αμοιβών που κανονίσθηκαν με
την παρ. 7 του άρθρου 4. Με την ίδια απόφαση μπορούν
να ορίζονται ανώτατα όρια παραδεκτού των οικονομικών
προσφορών που υποβάλλονται για τη σύναψη των σχετικών
δημόσιων συμβάσεων.
11. Τα τρία τελευταία εδάφια της παραγράφου 2β του
άρθρου 4 του Ν. 1418/1984, όπως ισχύει, αντικαθίστανται
ως ακολούθως:
«Για την εφαρμογή της διαδικασίας δημοπράτησης έργου
με προεπιλογή και του συστήματος υποβολής προσφοράς
που περιλαμβάνει μελέτη-κατασκευή, σύμφωνα
με την περίπτωση της παραγράφου 4 του παρόντος άρθρου,
απαιτείται προηγούμενη απόφαση του Υπουργού
Περιβάλλοντος, Χωροταξίας και Δημόσιων Έργων, μετά
από γνώμη του Συμβουλίου Κατασκευών της Γενικής
Γραμματείας Δημόσιων Έργων του Υπουργείου Περιβάλλοντος,
Χωροταξίας και Δημόσιων Έργων.»
12. Ο χρόνος αναστολής για χορήγηση οικοδομικών
αδειών και εκτέλεση οικοδομικών εργασιών που προβλέπεται
από την παρ. 3 του άρθρου 6 του Ν. 2242/1994 (ΦΕΚ
162 Α´) δύναται με υπουργική απόφαση που δημοσιεύεται
στην Εφημερίδα της Κυβερνήσεως να παραταθεί όταν
δεν έχει ολοκληρωθεί η εκπόνηση και η θεσμοθέτηση των
μελετών που αναφέρονται στη διάταξη αυτή.
Στην περίπτωση αυτή ο συνολικός χρόνος της αναστολής
δεν μπορεί να είναι μεγαλύτερος των τριών (3) ετών.
Για τις μελέτες που βρίσκονται σε εξέλιξη η νέα αναστολή
ανατρέχει στο χρόνο που έληξε η προηγούμενη.
Εφόσον έχουν υποβληθεί πριν την πρώτη αναστολή αιτήσεως
προς έκδοση οικοδομικών αδειών συνοδευόμενες
με πλήρη στοιχεία, εφαρμόζονται για την έκδοση των
αδειών οι προγενέστερες διατάξεις. Το προηγούμενο
εδάφιο δεν εφαρμόζεται στις περιοχές απόλυτης προστασίας
που καθορίζονται με τις νέες κανονιστικές ρυθμίσεις.

Άρθρο 43
Ρυθμίσεις θεμάτων Ε.Υ.Α.Θ. Α.Ε. και Ε.Υ.Α.Θ. Παγίων
1. Η παράγραφος 3 του άρθρου 24 του Ν. 2937/2001
(ΦΕΚ169 Α´) αντικαθίσταται ως ακολούθως:
«3. α. Μεταξύ του Δημοσίου, εκπροσωπουμένου από
τον Υπουργό Περιβάλλοντος, Χωροταξίας και Δημόσιων
Έργων και της Ε.Υ.Α.Θ. Α.Ε. μπορούν να συνάπτονται
συμβάσεις για την ανάθεση των εργασιών των προηγούμενων
παραγράφων. Συμβάσεις μεταξύ της Ε.Υ.Α.Θ. Παγίων
και της Ε.Υ.Α.Θ. Α.Ε. για την ανάθεση των εργασιών
των προηγούμενων παραγράφων υπογράφονται, κατόπιν
αποφάσεων των Διοικητικών τους Συμβουλίων. Με τις
συμβάσεις καθορίζονται οι σχετικοί με την ανάθεση των
εργασιών όροι, ο τρόπος εκτέλεσης αυτών και καταβολής
της δαπάνης των εργασιών, καθώς και η αποζημίωση της
Ε.Υ.Α.Θ. Α.Ε., καθοριζόμενη είτε απολογιστικά είτε και
κατ' αποκοπήν. Όταν η αποζημίωση συμφωνείται απολογιστικά,
το ποσό αυτής συνίσταται στη δαπάνη που υποβλήθηκε
η εταιρεία, όπως αυτή προκύπτει από τις σχετικές
εγγραφές στα λογιστικά της βιβλία, οι οποίες ελέγχονται
και βεβαιώνονται από ειδική έκθεση ορκωτού
ελεγκτή, που ορίζεται κατά τις καταστατικές της διατάξεις,
χωρίς Φ.Π.Α. και επιπλέον ποσοστό έξι τοις εκατό
(6%) επί της δαπάνης αυτής ως εύλογη αμοιβή της εταιρείας.
β. Οι συμβάσεις που συνάπτονται μεταξύ Υπουργείου
Περιβάλλοντος, Χωροταξίας και Δημόσιων Έργων και
Ε.Υ.Α.Θ. Α.Ε. και αναφέρονται σε εργασίες αρμοδιότητας
του Υπουργείου Περιβάλλοντος, Χωροταξίας και Δημόσιων
Έργων που εκτελούνται ή έχουν ήδη εκτελεστεί από
την εταιρεία, ισχύουν από 26.7.2001, ανεξαρτήτως του
χρόνου υπογραφής τους.
γ. Για τις εργασίες αρμοδιότητας του Υπουργείου Περιβάλλοντος,
Χωροταξίας και Δημόσιων Έργων, οι οποίες
εντάχθηκαν σε έργα αποχέτευσης της Ε.Υ.Α.Θ. Α.Ε. και
εκτελέσθηκαν μετά τις 26.7.2001 και για τις οποίες δεν είναιδυνατήηεφαρμογήτηςαπολογιστικήςμεθόδου,επειδή
δεν καταγράφηκαν ιδιαίτερα στα λογιστικά βιβλία της,
το Υπουργείο Περιβάλλοντος, Χωροταξίας και Δημόσιων
Έργων καταβάλλει στην εταιρεία εύλογη αποζημίωση
ανερχόμενη σε ποσοστό είκοσι πέντε τοις εκατό (25%)
της συνολικής δαπάνης των σχετικών εργασιών και επιπλέον
την αμοιβή της εταιρείας, που ανέρχεται σε ποσοστό
έξι τοις εκατό (6%) επί της αποζημίωσης αυτής.»
2. Η παράγραφος 4 του άρθρου 24 αναριθμείται ως παράγραφος 5.
Στο ίδιο άρθρο προστίθεται παράγραφος 4,
έχουσα ως ακολούθως:
«4. Στις διαδικασίες ανάθεσης και εκτέλεσης των συμβάσεων
μελετών και έργων, στις οποίες φέρεται ως κύριος
του έργου η Ε.Υ.Α.Θ. Παγίων, τα αποφαινόμενα επί
των συμβάσεων όργανα ορίζονται ως ακολούθως:
α) Αρμόδιο για την εκδίκαση των αιτήσεων θεραπείας
όργανο είναι ο Υπουργός Περιβάλλοντος, Χωροταξίας
και Δημόσιων Έργων.
β) Προϊσταμένη Αρχή είναι το Διοικητικό Συμβούλιο της
Ε.Υ.Α.Θ. Παγίων.
γ) Η Διευθύνουσα Υπηρεσία και το τεχνικό συμβούλιο
ορίζονται κατά περίπτωση με απόφαση του Διοικητικού
Συμβουλίου της Ε.Υ.Α.Θ. Παγίων.»
3. Η παράγραφος 2 του άρθρου 22Β του Ν. 2937/2001
αντικαθίσταται ως ακολούθως:
«2. Το μέλος του Διοικητικού Συμβουλίου που είναι εκπρόσωπος
της Ε.Υ.Α.Θ. Α.Ε. υποδεικνύεται από την εταιρεία
μαζί με τον αναπληρωτή του, μέσα σε τριάντα (30)
ημέρες από τη σχετική πρόσκληση του Υπουργού Μακεδονίας
- Θράκης. Αν η προθεσμία παρέλθει άπρακτη, ο
Υπουργός προβαίνει στον ορισμό του μέλους αυτού και
του αναπληρωτή του.»

Άρθρο 44
Λήξη εκκαθάρισης του «Οργανισμού Πολιτιστικής
Πρωτεύουσας της Ευρώπης - Θεσσαλονίκη 1997»
1. Το νομικό πρόσωπο ιδιωτικού δικαίου (Ν.Π.Ι.Δ.) με
την επωνυμία «Οργανισμός Πολιτιστικής Πρωτεύουσας
της Ευρώπης - Θεσσαλονίκη 1997» (Ο.Π.Π.Ε.Θ. 1997),
που ιδρύθηκε με το άρθρο 75 του Ν. 2121/1993 «Πνευματική
ιδιοκτησία, συγγενικά δικαιώματα και πολιτιστικά θέματα»,
όπως ισχύει, εξακολουθεί να τελεί υπό εκκαθάριση
για το χρονικό διάστημα από 1.1.2004 έως 30.6.2005.
2. Η εκκαθάριση διενεργείται από πενταμελές Συμβούλιο
Εκκαθάρισης που ορίζεται με κοινή απόφαση των
Υπουργών Οικονομίας και Οικονομικών, Περιβάλλοντος,
Χωροταξίας και Δημόσιων Έργων, Πολιτισμού και Μακεδονίας
- Θράκης. Με την ίδια απόφαση καθορίζεται και
η αμοιβή των εκκαθαριστών. Με κοινή απόφαση των
Υπουργών Περιβάλλοντος, Χωροταξίας και Δημόσιων
Έργων, Πολιτισμού και Μακεδονίας - Θράκης ρυθμίζονται
τα σχετικά με τη διοίκηση και λειτουργία του Οργανισμού
κατά την περίοδο και για τις ανάγκες της εκκαθάρισης,
καθώς και κάθε άλλη αναγκαία λεπτομέρεια.
3. Από τη δημοσίευση του παρόντος λύεται κάθε είδους
σύμβαση εργασίας ή έργου μεταξύ του Ο.Π.Π.Ε.Θ. 1997
και εργαζομένων σε αυτόν υπό οποιαδήποτε ιδιότητα ή
σχέση. Το Συμβούλιο των εκκαθαριστών δύναται να συνάπτει
τις απολύτως αναγκαίες συμβάσεις ορισμένου
χρόνου ή έργου για την κάλυψη των αναγκών της εκκαθάρισης.
Οι συμβάσεις αυτές λήγουν σε κάθε περίπτωση
την 30.6.2005.
4. Με κοινή απόφαση των Υπουργών Οικονομίας και Οικονομικών
και Πολιτισμού, ύστερα από εισήγηση του
Συμβουλίου Εκκαθάρισης, δύναται να ανατίθεται σε Ορκωτό
Ελεγκτή - Λογιστή η διενέργεια διαχειριστικού ελέγχου,
καθώς και ελέγχου κανονικότητας και νομιμότητας
των δαπανών για όλες τις διαχειριστικές χρήσεις ή για μέρος
αυτών. Με την ίδια απόφαση εξειδικεύεται το περιεχόμενο
του ελέγχου και καθορίζεται η αμοιβή του Ορκωτού
Ελεγκτή - Λογιστή. Ειδικά για την αμοιβή αυτή δεν
έχουν εφαρμογή οι διατάξεις του Π.Δ. 226/1992 (ΦΕΚ 120
Α´), όπως ισχύει.
5. Η προθεσμία για υποβολή εκ μέρους του Ο.Π.Π.Ε.Θ.
1997 της δηλώσεως του άρθρου 107 του Ν. 2238/1994
(ΦΕΚ 151 Α´), όπως ισχύει, παρατείνεται έως 31.3.2005.
6. Εντός δεκαπέντε (15) εργάσιμων ημερών από τη δημοσίευση
του παρόντος το πενταμελές Συμβούλιο Εκκαθάρισης
του Ο.Π.Π.Ε.Θ. 1997 που διενήργησε την εκκαθάριση
αυτού έως 31.12.2003 υποχρεούται να παραδώσει
στο νέο Συμβούλιο Εκκαθάρισης την κατοχή όλης της
περιουσίας του άνω Οργανισμού μαζί με το αρχείο του,
καθώς και τα αποτελούντα αυτό κάθε είδους έγγραφα και
στοιχεία. Για την παράδοση αυτή συντάσσεται πρωτόκολλο
παράδοσης - παραλαβής που κοινοποιείται στα συναρμόδια
Υπουργεία.
7. Με κοινή απόφαση των Υπουργών Οικονομίας και Οικονομικών,
Περιβάλλοντος, Χωροταξίας και Δημόσιων
Έργων,ΠολιτισμούκαιΜακεδονίας-Θράκηςρυθμίζονται
τα σχετικά με τη διάθεση των περιουσιακών στοιχείων και
τη διαδοχή του άνω Οργανισμού επί των κάθε είδους δικαιωμάτων
και υποχρεώσεών του μετά τη λήξη της εκκαθάρισης,
καθώς και τα σχετικά με τη φύλαξη και διατήρηση
του αρχείου του Οργανισμού.

  ΚΕΦΑΛΑΙΟ Ζ´
ΜΕΤΑΒΑΤΙΚΕΣ - ΤΕΛΙΚΕΣ ΔΙΑΤΑΞΕΙΣ

Άρθρο 45
Γενικές - Μεταβατικές διατάξεις
1. Ο νόμος αυτός εφαρμόζεται για την ανάθεση των μελετών
και υπηρεσιών, όλων εν γένει των αναθετουσών
Αρχών, όπως προσδιορίζονται στην παράγραφο 9 του
άρθρου 1, επιφυλασσομένων των διατάξεων των περιπτώσεων
ε´, στ´και ζ´ της παραγράφου 1 του επόμενου
άρθρου, στους διαγωνισμούς των οποίων η προκήρυξη
θα δημοσιευθεί μετά την έναρξη ισχύος του, καθώς και
στις συμβάσεις που θα συναφθούν συνεπεία των διαγωνισμών
αυτών, χωρίς να επιτρέπονται παρεκκλίσεις από
τις διατάξεις του. Ως δημοσίευση νοείται η αποστολή της
περίληψης προκήρυξης στην Επίσημη Εφημερίδα των
Ευρωπαϊκών Κοινοτήτων ή στους διαγωνισμούς με προεκτιμώμενη
αμοιβή κάτω του ορίου εφαρμογής της κοινοτικής
Οδηγίας για τις δημόσιες συμβάσεις υπηρεσιών, η
πρώτη αποστολή προς δημοσίευση στον ελληνικό τύπο.
Σε περίπτωση ανάθεσης με διαδικασία διαπραγμάτευσης
οι διατάξεις του νόμου αυτού εφαρμόζονται αν η πρόσκληση
προς διαπραγμάτευση αποσταλεί μετά την έναρξη
ισχύος του. Οι διατάξεις του κεφαλαίου περί διοικητικής
επίλυσης των διαφορών εφαρμόζονται στις διαφορές
που ανακύπτουν με κοινοποίηση της βλαπτικής πράξης
στον ανάδοχο, μετά την έναρξη ισχύος του παρόντος νόμου,
ανεξαρτήτως του χρόνου σύναψης της σύμβασης.
Με απόφαση της Προϊσταμένης Αρχής μπορεί να ανακαλείται
η προκήρυξη σύμβασης μελέτης, εφόσον μέχρι την
ημερομηνία εφαρμογής του, έχει συμπληρωθεί χρονικό
διάστημα δώδεκα (12) μηνών, χωρίς να έχει καταστεί δυνατή
η υπογραφή της σχετικής σύμβασης από τη δημοσίευση
της προκήρυξης.
2. Τα καθήκοντα και οι αρμοδιότητες που προβλέπονται
από το νόμο αυτόν ασκούνται από τα αρμόδια όργανα της
αναθέτουσας Αρχής και του εργοδότη, σύμφωνα με τις
οργανωτικές διατάξεις τους. Με κοινές αποφάσεις του
Υπουργού Περιβάλλοντος, Χωροταξίας και Δημόσιων
Έργων και του καθ' ύλην αρμόδιου Υπουργού μπορεί να
ορίζονται τα αποφαινόμενα και γνωμοδοτούντα όργανα
των επί μέρους αναθετουσών Αρχών, για τις ανάγκες
εφαρμογής του νόμου αυτού.
Αποφαινόμενα όργανα που έχουν καθοριστεί με προγενέστερες
διατάξεις διατηρούν τις αρμοδιότητές τους μέχρι
την έκδοση νέας απόφασης.
Μέχρι την έκδοση των νέων αποφάσεων ως αποφαινόμενα
και γνωμοδοτούντα για τις συμβάσεις του νόμου αυτού
όργανα, ορίζονται όργανα και υπηρεσίες των αναθετουσών
Αρχών με απόφαση του οργάνου διοίκησης των
αρχών αυτών.
3. Όπου οι κείμενες διατάξεις παραπέμπουν σε διατάξεις
του Ν. 716/1977 και στα προεδρικά διατάγματα και
τις υπουργικές αποφάσεις που εκδόθηκαν προς εκτέλεσή
του, η παραπομπή νοείται ότι γίνεται στις αντίστοιχες
διατάξεις του νόμου αυτού και στο προεδρικό διάταγμα,
που θα εκδοθεί κατ' εξουσιοδότησή του.
4. Οι περί μητρώων διατάξεις του Ν. 716/1977 και των
κανονιστικών πράξεων που εκδόθηκαν για την εφαρμογή
του εξακολουθούν να ισχύουν, εφόσον δεν αντιτίθενται
στις διατάξεις του νόμου αυτού, μέχρις ότου τεθεί σε ισχύ
το προεδρικό διάταγμα κατ´ εξουσιοδότηση της παραγράφου
7 του άρθρου 39. Οι βεβαιώσεις εγγραφής στα
μητρώα (πτυχία), που έχουν εκδοθεί υπό την ισχύ του Ν.
716/1977, ισχύουν για κάθε συνέπεια, μέχρις ότου εκδοθούν
νέες βεβαιώσεις κατ' εφαρμογή του προεδρικού
διατάγματος της παρ. 7 του άρθρου 39.
5. Οι αιτήσεις προς την υπηρεσία τήρησης των μητρώων,
για την εγγραφή, κατάταξη και αναθεώρηση των
πτυχίων, κρίνονται με βάση τις διατάξεις που ισχύουν
κατά το χρόνο υποβολής τους, εκτός αν ορίζεται διαφορετικά
με το προεδρικό διάταγμα που προβλέπεται
στην παραγράφο 7 του άρθρου 39.
6. Μέχρι την έκδοση των υπουργικών αποφάσεων των
παραγράφων 7 και 8 του άρθρου 4, η προεκτιμώμενη
αμοιβή των συμβάσεων που θα συναφθούν με τις διατάξεις
του παρόντος νόμου υπολογίζεται με βάση τα διαθέσιμα
στοιχεία από παρόμοιες μελέτες και τις κείμενες
περί αμοιβών μελετητών διατάξεις.
7. Οι αμοιβές μηχανικών για μελέτες και συναφείς υπηρεσίες,
που έχουν ανατεθεί πριν από την έναρξη ισχύος
του παρόντος νόμου, υπολογίζονται με τους προϋπολογισμούς
που εξάγονται σύμφωνα με τις νομοθετικές και
κανονιστικές διατάξεις που ίσχυαν κατά το χρόνο σύναψης
των σχετικών συμβάσεων. Στις συμβάσεις αυτές οι
ανάδοχοι μελέτης οφείλουν να υποβάλουν χωρίς πρόσθετη
αμοιβή και προϋπολογισμούς των μελετηθέντων
έργων, σύμφωνα με την παράγραφο 3 του άρθρου 11, για
τις ανάγκες της δημοπράτησής τους.
8. Η προετοιμασία του φακέλου του έργου κατά την
παράγραφο 11 του άρθρου 4 είναι υποχρεωτική για τις
συμβάσεις του νόμου αυτού που θα προκηρυχθούν μετά
την 1η Ιανουαρίου 2006. Μέχρι την ημεροχρονολογία
αυτή οι αναθέτουσες Αρχές προκηρύσσουν τις σχετικές
διαδικασίες με βάση τα διαθέσιμα στοιχεία, με τα οποία
πρέπει σε κάθε περίπτωση να εξασφαλίζεται η εφαρμογή
του νόμου αυτού.
9. Στην παρ. 2 του άρθρου 2 προστίθεται ιδιαίτερη κατηγορία
υπ' αριθμόν 29, ηλεκτρονικές μελέτες.
Η κατηγορία υπ' αριθμόν 9 τροποποιείται ως εξής: «μηχανολογικές,
ηλεκτρολογικές μελέτες».

Άρθρο 46
Διατηρούμενες και καταργούμενες διατάξεις
1. Διατηρούνται σε ισχύ:
α) η διάταξη της παραγράφου 8 του άρθρου 6 του Ν.
1418/1984, μόνο για τις συμβάσεις με προεκτιμώμενη
αμοιβή κάτω του ορίου εφαρμογής της Οδηγίας 2004/
18/ΕΚ,
β) η παρ. 10 του άρθρου 3 του Ν. 272/1976, που προστέθηκε
με την παρ. 6 του άρθρου 3 του Ν. 2702/1999,
γ) οι ειδικές διατάξεις περί προγραμματικών συμβάσεων,
δ) το άρθρο μόνο του Ν.Δ. 2726/1953, εκτός από την
παράγραφο 3, η οποία αντικαθίσταται από τις προβλέψεις
της παραγράφου 10 του άρθρου 42,
ε) η παρ. 5 του άρθρου 7 του Ν. 2364/1995 (ΦΕΚ 252 Α´),
στ) η παρ. 2 του άρθρου 3 του Ν.Δ. 3785/1957 (ΦΕΚ 208
Α´),
ζ) οι διατάξεις της παραγράφου 3 του άρθρου 1 του
Ν. 3127/2003 (ΦΕΚ 67 Α´).
2. Από την έναρξη ισχύος του νόμου αυτού καταργούνται:
α) τα άρθρα του Ν. 3164/2003 εκτός των άρθρων 31 έως
35,
β) οι διατάξεις των παραγράφων 5 και 7 του άρθρου 6
του Ν. 1418/1984, όπως ισχύει,
γ) η παρ. 10 του άρθρου 4 του Ν. 1418/1984,
δ) ειδικές διατάξεις νόμων με τις οποίες εξαιρέθηκαν
νομικά πρόσωπα του δημόσιου τομέα από την εφαρμογή
των κοινών περί μελετών διατάξεων, καθώς και οι
κανονισμοί που τυχόν εγκρίθηκαν κατ' εξουσιοδότησή
τους,
ε) κάθε γενική ή ειδική διάταξη αντίθετη σε διατάξεις
του παρόντος νόμου,
στ) ο Ν. 716/1977, τα προεδρικά διατάγματα και οι
υπουργικές αποφάσεις που εκδόθηκαν προς εκτέλεσή
του, με την επιφύλαξη της παρ. 4 του προηγούμενου άρθρου.

Άρθρο 47
Έναρξη ισχύος
Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως, εκτός αν ορίζεται
διαφορετικά στις επί μέρους διατάξεις.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου
του Κράτους.
Αθήνα, 22 Φεβρουαρίου 2005

