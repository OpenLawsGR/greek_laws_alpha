 Νόμος 3669 (ΦΕΚ 116/Τεύχος Α'/2008) 
			
  Κύρωση της κωδικοποίησης της νομοθεσίας
κατασκευής δημόσιων έργων

  ΜΕΡΟΣ Ι
ΠΡΟΣΥΜΒΑΤΙΚΟ ΣΤΑΔΙΟ ΤΗΣ ΕΚΤΕΛΕΣΗΣ
ΤΩΝ ΔΗΜΟΣΙΩΝ ΕΡΓΩΝ
ΚΕΦΑΛΑΙΟ Α ΄
ΓΕΝΙΚΟ ΜΕΡΟΣ

ΚΕΦΑΛΑΙΟ Α ΄

Άρθρο 1
Πεδίο Εφαρμογής  Έννοιες  Γενικές Αρχές
1. Οι διατάξεις του παρόντος Κώδικα εφαρμόζονται σε
όλα τα έργα που προγραμματίζονται και εκτελούνται
από τους φορείς, που αναφέρονται στην παρ. 1 του
άρθρου 14 του ν.2190/1994 (ΦΕΚ 28 Α΄).
Με κοινές αποφάσεις των Υπουργών Οικονομίας και
Οικονομικών, Περιβάλλοντος, Χωροταξίας και Δημόσιων
Έργων και του εκάστοτε αρμόδιου Υπουργού, είναι δυνατόν
έργα που προγραμματίζονται και εκτελούνται από
νομικά πρόσωπα ιδιωτικού δικαίου των ανωτέρω φορέων
να εξαιρούνται διατάξεων του παρόντος Κώδικα.
2. Τα δημόσια έργα είναι έργα υποδομής της χώρας
που καλύπτουν βασικές ανάγκες του κοινωνικού
συνόλου, συμβάλλουν στην ανάπτυξη των παραγωγικών
δυνατοτήτων, στην αύξηση του εθνικού προϊόντος,
στην ασφάλεια της χώρας και γενικά αποσκοπούν στη
βελτίωση της ποιότητας ζωής του λαού. Τα δημόσια
έργα εντάσσονται στο γενικό πλαίσιο της κοινωνικής
και οικονομικής ανάπτυξης της χώρας και υλοποιούν
επιλογές του δημοκρατικού προγραμματισμού.
3. Από τεχνική άποψη δημόσια έργα είναι όλα τα έργα
που εκτελούν οι φορείς της παρ.1 και συνδέονται με
οποιονδήποτε τρόπο με το έδαφος, το υπέδαφος ή τον
υποθαλάσσιο χώρο, όπως και τα πλωτά τμήματα των
τεχνικών έργων. Ως έργο νοείται κάθε νέα κατασκευή
ή επέκταση ή ανακαίνιση ή επισκευή ή συντήρηση και η
οικονομικά ή τεχνικά αυτοτελής λειτουργία, καθώς και
κάθε σχετική ερευνητική εργασία, που απαιτεί τεχνική
γνώση και επέμβαση.
4. Με τις διατάξεις του παρόντος Κώδικα καθιερώνονται:
α) Ενιαίοι κανόνες για την κατασκευή όλων των δημοσίων
έργων.
β) Ο κοινωνικός έλεγχος με τον οποίο εξασφαλίζεται
η διαφάνεια των διαδικασιών, η άρτια εκτέλεση των
έργων και η προστασία του περιβάλλοντος. Ως κοινωνικός
έλεγχος νοείται η θεσμοθετημένη συμμετοχή στις
σχετικές διαδικασίες των εκπροσώπων των φορέων,
των ΟΤΑ και άλλων κοινωνικών φορέων.
γ) Η ανάδειξη της Γενικής Γραμματείας Δημόσιων
Έργων (Γ.Γ.Δ.Ε.) του Υπουργείου Περιβάλλοντος, Χωροταξίας
και Δημόσιων Έργων (Υ.ΠΕ.ΧΩ.Δ.Ε.) σε κρατικό
επιτελικό φορέα στον τομέα υλοποίησης των Δημόσιων
Έργων και στην εποπτεία της όλης κατασκευαστικής
δραστηριότητας της χώρας.
δ) Ορθολογικό πλαίσιο για την οργάνωση, ανάπτυξη
και εξέλιξη των εργοληπτικών επιχειρήσεων που αναλαμβάνουν
την κατασκευή των έργων.
5. Τα έργα προγραμματίζονται σύμφωνα με τις κείμενες
διατάξεις και ορίζεται για κάθε έργο ή ομάδα έργων,
το ύψος και η πηγή προέλευσης των πιστώσεων για τη
χρηματοδότηση της κατασκευής.
6. Με προεδρικό διάταγμα (π.δ.) η εφαρμογή του Κώδικα
αυτού μπορεί να επεκταθεί εν όλω ή εν μέρει, και
στα έργα γεωργικών συνεταιρισμών ή συνεταιριστικών
επιχειρήσεων, καθώς και ιδιωτικών επιχειρήσεων στις
οποίες συμμετέχει ο δημόσιος τομέας ή νοσηλευτικών
και γενικά κοινωφελών ιδρυμάτων που δεν ανήκουν στο
δημόσιο τομέα. Με όμοιο π.δ. στις περιπτώσεις ιδιωτικών
έργων που επιχορηγούνται από το δημόσιο τομέα
μπορεί να καθορισθεί η μερική εφαρμογή διατάξεων
του Κώδικα αυτού για τη χρησιμοποίηση επιχειρήσεων
εγγεγραμμένων στο μητρώο του άρθρου 92 του παρόντος,
τον ποιοτικό έλεγχο και τις χρησιμοποιούμενες
προδιαγραφές.
7. Για την εφαρμογή του παρόντος Κώδικα οι παρακάτω
όροι έχουν την ακόλουθη σημασία:
α) «Εργοδότης» ή «Κύριος του Έργου» είναι το Δημόσιο
ή άλλο νομικό πρόσωπο του δημοσίου τομέα
για λογαριασμό του οποίου καταρτίζεται η σύμβαση ή
κατασκευάζεται το έργο.
β) «Φορέας κατασκευής του έργου» είναι η αρμόδια
αρχή ή υπηρεσία που έχει την ευθύνη υλοποίησης του
έργου.
γ) «Προϊσταμένη αρχή» ή «Εποπτεύουσα Αρχή» είναι,
η αρχή ή υπηρεσία ή όργανο του φορέα κατασκευής
του έργου που εποπτεύει την κατασκευή του και ιδίως
αποφασίζει για κάθε μεταβολή των όρων της σύμβασης
ή άλλων στοιχείων αυτής, όπου αυτό ορίζεται στον
παρόντα Κώδικα.
δ) «Διευθύνουσα υπηρεσία» ή «Επιβλέπουσα Υπηρεσία»
είναι η τεχνική υπηρεσία του φορέα κατασκευής
του έργου που είναι αρμόδια για την παρακολούθηση,
έλεγχο και διοίκηση της κατασκευής του έργου.
ε) «Τεχνικό Συμβούλιο» είναι το συλλογικό όργανο του
φορέα κατασκευής του έργου το οποίο γνωμοδοτεί στα
θέματα που ορίζει ο Κώδικας αυτός.
στ) «Ανάδοχος Εργολήπτης» ή «Ανάδοχος» είναι η
εργοληπτική επιχείρηση στην οποία έχει ανατεθεί με
σύμβαση η κατασκευή του έργου.
ζ) «Σύμβαση» είναι η γραπτή συμφωνία μεταξύ του
εργοδότη ή του φορέα κατασκευής του έργου και του
αναδόχου για την κατασκευή του έργου, καθώς και όλα
τα σχετικά τεύχη, σχέδια και προδιαγραφές.
ΚΕΦΑΛΑΙΟ Β΄
ΤΡΟΠΟΣ ΚΑΤΑΣΚΕΥΗΣ  ΔΙΑΔΙΚΑΣΙΕΣ ΕΠΙΛΟΓΗΣ
ΑΝΑΔΟΧΟΥ  ΣΥΣΤΗΜΑΤΑ ΠΡΟΣΦΟΡΑΣ

Άρθρο 2
Γενικές Διατάξεις
1. Τα δημόσια έργα κατασκευάζονται με βάση τη σχετική
μελέτη:
α) Από ειδικευμένες εργοληπτικές επιχειρήσεις, όπως
ορίζεται στο άρθρο 92 του παρόντος.
β) Από τον φορέα κατασκευής του έργου με αυτεπιστασία
μέσω κατάλληλης τεχνικής υπηρεσίας και
προσωπικού που είτε υπάρχει είτε κατά περίπτωση
προσλαμβάνεται και αμείβεται από τις πιστώσεις του
έργου.
2. Η αρμόδια αρχή ή υπηρεσία που έχει την ευθύνη
κατασκευής του έργου αποφασίζει για τον τρόπο κατασκευής
σύμφωνα με την παράγραφο και τα άρθρα 3 και
4 του παρόντος. Η απόφαση αυτή μπορεί να λαμβάνεται
για κάθε έργο ή για είδη εργασιών ή για εργασίες που
αφορούν ορισμένη χρονική περίοδο. Η έγκριση διεξαγωγής
δημοπρασίας αποτελεί και έγκριση της κατασκευής
του έργου με εργοληπτική επιχείρηση.

Άρθρο 3
Τρόποι επιλογής εργοληπτικής επιχείρησης
Τρόποι επιλογής της εργοληπτικής επιχείρησης για
την κατασκευή του έργου είναι:
α) Η ανοικτή δημοπρασία, στην οποία λαμβάνουν μέρος
και υποβάλλουν προσφορές όλοι όσοι έχουν τα
νόμιμα προσόντα που προβλέπονται στη διακήρυξη.
Αυτή είναι η κύρια διαδικασία επιλογής.
β) Η δημοπρασία με προεπιλογή, εφαρμόζεται κυρίως
σε έργα μεγάλης σπουδαιότητας ή εξειδικευμένα και
διεξάγεται σύμφωνα με τα οριζόμενα στο άρθρο 23
του παρόντος.
γ) Η απευθείας ανάθεση ή διαγωνισμός μεταξύ περιορισμένου
αριθμού προσκαλούμενων εργοληπτικών
επιχειρήσεων, η οποία αποτελεί εξαιρετική διαδικασία
και εφαρμόζεται όταν συντρέχουν οι προϋποθέσεις που
προβλέπονται στο άρθρο 28 του παρόντος.
δ) Ο πρόχειρος διαγωνισμός και η προφορική δημοπρασία
που διέπονται από τις διατάξεις του άρθρου
29 του παρόντος.

Άρθρο 4
Συστήματα υποβολής προσφορών
Η διακήρυξη για τη δημοπράτηση καθορίζει το σύστημα
υποβολής των προσφορών. Συστήματα υποβολής
προσφορών είναι:
α) Η προσφορά ενιαίου ποσοστού έκπτωσης πάνω σε
συμπληρωμένο τιμολόγιο της υπηρεσίας.
β) Η προσφορά επιμέρους ποσοστών έκπτωσης κατά
ομάδες τιμών, σε συμπληρωμένο τιμολόγιο ομαδοποιημένων
τιμών της υπηρεσίας με έλεγχο ομαλότητας των
επιμέρους ποσοστών έκπτωσης.
γ) Η ελεύθερη συμπλήρωση ανοιχτού τιμολογίου που
μπορεί να περιλαμβάνει αναλυτικές τιμές ή περιληπτικές
τιμές ή κατ’ αποκοπή τιμή.
δ) Η προσφορά που περιλαμβάνει μελέτη και κατασκευή
με κατ’ αποκοπή εργολαβικό αντάλλαγμα για το
έργο ολόκληρο ή κατά τμήματα. Στο σύστημα αυτό αξιολογείται
πρώτα η ποιότητα της προσφοράς (μελέτη)
και στη συνέχεια εξετάζεται η οικονομική προσφορά.
ε) Η μειοδοσία μόνο πάνω στο ποσοστό οφέλους για
εκτέλεση απολογιστικών εργασιών.
στ) Η προσφορά για την αξιοποίηση ακινήτων του
εργοδότη με το σύστημα της αντιπαροχής ποσοστών εξ
αδιαιρέτου και αντιστοίχων διηρημένων ιδιοκτησιών.
ζ) Η προσφορά που περιλαμβάνει τη μερική ή ολική
αυτοχρηματοδότηση με αντάλλαγμα τη λειτουργία ή
εκμετάλλευση του έργου ή άλλα τυχόν ανταλλάγματα
έναντι της κατασκευής του έργου.
Τα συστήματα αυτά μπορούν να εφαρμοσθούν και
σε συνδυασμό μεταξύ τους στη δημοπρασία του ίδιου
έργου.

Άρθρο 5
Σύστημα προσφοράς με ενιαίο ποσοστό έκπτωσης
1. Το σύστημα προσφοράς με ενιαίο ποσοστό έκπτωσης
εφαρμόζεται μόνο σε έργα που η προμέτρηση των
εργασιών είναι δύσκολη ή αδύνατη, όπως είναι ιδίως τα
έργα συντηρήσεων, βελτιώσεων και ανακαινίσεων και ο
προϋπολογισμός υπηρεσίας δεν υπερβαίνει το ανώτατο
όριο μέχρι του οποίου γίνονται δεκτές εργοληπτικές
επιχειρήσεις πρώτης τάξης του Μητρώου Εμπειρίας
Εργοληπτικών Επιχειρήσεων (Μ.Ε.ΕΠ.).
2. Οι διαγωνιζόμενοι προσφέρουν ενιαία έκπτωση στις
τιμές του τιμολογίου της υπηρεσίας, που εκφράζεται
σε ακέραιες μονάδες επί τοις εκατό (%). Αν η υπηρεσία
δεν χορηγήσει έντυπο προσφοράς, οι διαγωνιζόμενοι
τη συντάσσουν σε δικό τους έγγραφο.

Άρθρο 6
Σύστημα προσφοράς με επιμέρους
ποσοστά έκπτωσης
1. Το σύστημα προσφοράς επιμέρους ποσοστών έκπτωσης
κατά ομάδες τιμών εφαρμόζεται ιδίως όταν είναι
μεγάλο το πλήθος των τιμών μονάδας με τις οποίες
θα καταρτισθεί η σύμβαση.
2. Στους ενδιαφερόμενους χορηγείται από την υπηρεσία
για υποβολή στο διαγωνισμό έντυπο προσφοράς
ποσοστών έκπτωσης κατά ομάδες τιμών ομοειδών εργασιών,
που συμπληρώνεται από τους διαγωνιζόμενους
σύμφωνα με τις επόμενες παραγράφους.
3. Οι διαγωνιζόμενοι προσφέρουν επιμέρους ποσοστά
έκπτωσης για κάθε ομάδα τιμών του τιμολογίου και του
προϋπολογισμού, εκφραζόμενα σε ακέραιες μονάδες
επί τοις εκατό (%). Είναι δυνατόν, σε κάποια ή κάποιες
ομάδες εργασιών η προσφερόμενη έκπτωση να είναι
μηδενική ή αρνητική, με την προϋπόθεση ότι η συνολική
έκπτωση είναι θετική. Η τελευταία αυτή προϋπόθεση
δεν ισχύει αν το ορίζει ρητά η διακήρυξη.
4. Τα επιμέρους ποσοστά έκπτωσης πρέπει να βρίσκονται
σε ομαλή σχέση μεταξύ τους. Για τον έλεγχο
της ομαλότητας υπολογίζεται από την επιτροπή διαγωνισμού
για κάθε μειοδότη το συνολικό ύψος προϋπολογισμού
προσφοράς που διαμορφώνεται μετά την αφαίρεση
από κάθε ομάδα εργασιών ποσού που αντιστοιχεί
στην έκπτωση που προσφέρθηκε. Από τη σύγκριση του
προϋπολογισμού προσφοράς προς τον αρχικό προϋπολογισμό
της υπηρεσίας, χωρίς να λαμβάνεται υπόψη το
κονδύλιο για τα απρόβλεπτα, προκύπτει η μέση έκπτωση
επί τοις εκατό Εμ του υπόψη μειοδότη. Ομαλή είναι η
προσφορά όταν κανένα επιμέρους ποσοστό έκπτωσης
Εi δεν είναι μικρότερο από 1,10Εμ10% ούτε μεγαλύτερο
από 0,90Εμ+10%.
5. Προσφορά που έχει αποκλίσεις από τα όρια της
προηγούμενης παραγράφου είναι απαράδεκτη. Κατ’
εξαίρεση, αν οι αποκλίσεις των ποσοστών έκπτωσης
προς τα άνω ή προς τα κάτω δεν υπερβαίνουν το 0,10 (1Εμ)
και αφορούν ομάδα ή ομάδες εργασιών που αθροιστικά
η αξία τους στον προϋπολογισμό της υπηρεσίας
δεν ξεπερνά το πέντε τοις εκατό (5%) και προκειμένου
να γίνει η κατακύρωση της δημοπρασίας, η προσφορά
ομαλοποιείται με αύξηση στο κατώτερο όριο ομαλότητας
της παραγράφου 4 όλων των ποσοστών έκπτωσης
που υπολείπονται από αυτό και η σύμβαση θεωρείται
καταρτισμένη με τα ποσοστά αυτά και τα αντίστοιχα
ποσά, όπως διορθώνονται από την επιτροπή διαγωνισμού.
Τα επιμέρους ποσοστά που είναι μεγαλύτερα
από το ανώτατο όριο ομαλότητας δεν θίγονται στην
καταρτιζόμενη σύμβαση.

Άρθρο 7
Σύστημα προσφοράς με ελεύθερη συμπλήρωση
τιμολογίου
1. Το σύστημα προσφοράς με ελεύθερη συμπλήρωση
ανοιχτού τιμολογίου μπορεί να εφαρμόζεται σε έργα
ανεξάρτητα από προϋπολογισμό όταν οι ποσότητες των
εργασιών έχουν προμετρηθεί χωρίς κίνδυνο συμβατικών
σφαλμάτων και δεν αναμένονται κατασκευαστικές
αποκλίσεις. Στο σύστημα αυτό οι τιμές του τιμολογίου
μπορεί να είναι αναλυτικές ή περιληπτικές για ολοκληρωμένα
τμήματα σύνθετων εργασιών ή να είναι κατ’
αποκοπή τιμές για ευρύτερα τμήματα του έργου ή για
όλο το έργο.
2. Στους ενδιαφερόμενους χορηγούνται από την υπηρεσία
για υποβολή στο διαγωνισμό:
α) Τιμολόγιο όμοιο με το τιμολόγιο της υπηρεσίας,
στο οποίο όμως οι τιμές είναι ασυμπλήρωτες.
β) Προϋπολογισμός, όμοιος με τον προϋπολογισμό
της υπηρεσίας στον οποίο όμως οι τιμές μονάδας, τα
γινόμενα και τα αθροίσματα είναι ασυμπλήρωτα. Το
κονδύλιο για απρόβλεπτες δαπάνες συμπληρώνεται από
την υπηρεσία σύμφωνα με τα οριζόμενα στην παρ. 3
του άρθρου 57 του παρόντος.
3. Οι διαγωνιζόμενοι προσφέρουν τιμές, συμπληρώνοντας
το ασυμπλήρωτο τιμολόγιο και προϋπολογισμό
με τις προσφερόμενες από αυτούς τιμές χωρίς όμως
καμία δέσμευση ομαλότητας. Συμπληρώνουν ακόμα τα
γινόμενα των ποσοτήτων επί τις τιμές, τα επιμέρους
και το γενικό άθροισμα, το ποσό για γενικά έξοδα και
όφελος εργολάβου (Γ.Ε. και Ο.Ε.) βάσει του αναγραφόμενου
στο έντυπο ποσοστού, αν προβλέπεται χωριστά
και το συνολικό άθροισμα του προϋπολογισμού προσφοράς.
Όλες οι τιμές στο τιμολόγιο συμπληρώνονται
ολογράφως επί ποινή απαραδέκτου. Τυχόν αριθμητική
αναγραφή τιμής στο τιμολόγιο δεν λαμβάνεται υπόψη.
Αν υπάρχει διαφορά μεταξύ των αριθμητικών τιμών του
προϋπολογισμού και των τιμών του τιμολογίου, ο προϋπολογισμός
διορθώνεται με βάση τις ολόγραφες τιμές
του τιμολογίου. Επίσης διορθώνονται τυχόν σφάλματα
στα γινόμενα και τα αθροίσματα του προϋπολογισμού, ο
οποίος ισχύει όπως διορθώθηκε. Αν υπάρχουν διαφορές
τιμών ή λάθη σε μεγάλη κλίμακα, μπορεί η προσφορά
να κριθεί απαράδεκτη.
4. Η τεκμαρτή έκπτωση στο σύστημα αυτό προκύπτει
από τη σύγκριση του προϋπολογισμού προσφοράς με
τον προϋπολογισμό υπηρεσίας χωρίς να λαμβάνεται
υπόψη το κονδύλιο για απρόβλεπτα.

Άρθρο 8
Σύστημα προσφοράς που περιλαμβάνει μελέτη
και κατασκευή
1. Για την επιλογή του συστήματος προσφοράς που
περιλαμβάνει μελέτη και κατασκευή απαιτείται προηγούμενη
απόφαση του Υπουργού Περιβάλλοντος, Χωροταξίας
και Δημόσιων Έργων, μετά από γνώμη του
Συμβουλίου Κατασκευών της Γ.Γ.Δ.Ε. του Υπουργείου
Περιβάλλοντος, Χωροταξίας και Δημόσιων Έργων.
Το σύστημα προσφοράς μελέτης και κατασκευής
εφαρμόζεται στις περιπτώσεις έργων που επιδέχονται
ειδικούς τρόπους κατασκευής ή μεθόδους που καλύπτονται
από τεχνογνωσίες ή άλλα κατοχυρωμένα δικαιώματα
ή στα έργα με ιδιομορφίες ως προς τον τρόπο και
τις φάσεις κατασκευής τους ή αν κρίνεται σκόπιμος ο
συνδυασμός βελτίωσης ή ολοκλήρωσης ή αναθεώρησης
υπάρχουσας μελέτης της Υπηρεσίας με την κατασκευή
ή αναζήτηση εναλλακτικών λύσεων.
2. Απαραίτητη προϋπόθεση για την επιλογή του συστήματος
προσφοράς που περιλαμβάνει μελέτη και
κατασκευή πέρα από τα οριζόμενα στην προηγούμενη
παράγραφο, είναι η ύπαρξη εγκεκριμένης προμελέτης
και οικονομοτεχνικής μελέτης της υπηρεσίας για τον
καθορισμό του προϋπολογισμού υπηρεσίας. Τα τεύχη
δημοπράτησης περιλαμβάνουν μεταξύ των άλλων
«Κανονισμό Μελετών Έργου» και «Πρότυπα Κατασκευής
Έργου», τα οποία συντάσσονται ειδικά για το προς
δημοπράτηση έργο ή υπάρχουν και εφαρμόστηκαν σε
παρόμοια έργα.
Μετά την έγκριση της προκαταρκτικής μελέτης της
υπηρεσίας και προ της έγκρισης της προμελέτης προηγείται
η εκπόνηση όλων των αναγκαίων καλούμενων
«υποστηρικτικών μελετών», όπως π.χ. είναι οι μελέτες
των συνθηκών του έργου και όλες οι απαραίτητες πράξεις
ή αποφάσεις που επιτρέπουν την ακώλυτη εφαρμογή
της σύμβασης, όπως π.χ. αδειοδοτήσεις συναρμόδιων
φορέων.
Οι διαγωνιζόμενοι υποβάλλουν στη δημοπρασία τουλάχιστον
προμελέτη όλων των απαραίτητων έργων
ή οριστική μελέτη προκειμένου για κτιριακά έργα. Οι
μελετητές όλων των διαγωνιζομένων πρέπει να έχουν
τα κατάλληλα προσόντα, σύμφωνα με την ισχύουσα
νομοθεσία για τα πτυχία μελετητών και γραφείων μελετών
ή ισοδύναμη εμπειρία προκειμένου για ευρωπαϊκά
γραφεία μελετών με έδρα εκτός Ελλάδας.
3. Κατά την εφαρμογή του συστήματος αυτού μπορεί
με τη διακήρυξη να ζητείται από τους διαγωνιζόμενους,
εκτός από την οικονομική τους προσφορά, η συμπλήρωση
ή σύνταξη μελετών, ο προσδιορισμός τεχνολογικών
χαρακτηριστικών και προδιαγραφών επιμέρους
στοιχείων του έργου ή η υποβολή προτάσεων – λύσεων
σε δεδομένο τεχνικό πρόβλημα ή ο καθορισμός της
προθεσμίας για την αποπεράτωση κατασκευής του
έργου σε συνδυασμό με τα λειτουργικά έξοδα και την
αποδοτικότητα της επένδυσης. Τα ανωτέρω ζητούμενα
προσαρμόζονται στο αντικείμενο της κάθε σύμβασης.
4. Η οικονομική προσφορά περιλαμβάνει το εργολαβικό
αντάλλαγμα κατ’ αποκοπή για ολόκληρο το έργο
ή για τμήματα του έργου. Με τη διακήρυξη μπορεί να
ζητείται και συμπλήρωση τιμολογίου από το διαγωνιζόμενο,
προκειμένου να διαπιστωθεί ο βαθμός προετοιμασίας
της οικονομικής προσφοράς ή να αποτιμηθούν
τυχόν διαφοροποιήσεις που ενδεχόμενα θα προκύψουν
από απρόβλεπτες περιστάσεις ή θα ζητηθούν από την
υπηρεσία.
5. Για την ανάδειξη του αναδόχου, κατά το σύστημα
του παρόντος άρθρου, λαμβάνονται υπόψη οι οικονομικές
προσφορές σε συνδυασμό με την αξιολόγηση
των τεχνικών προσφορών. Η επιτροπή διαγωνισμού κατ’
αρχήν ελέγχει κατά πόσον οι τεχνικές προσφορές τηρούν
τις τεχνικές προδιαγραφές που καθορίζονται με
τα συμβατικά τεύχη και ανακοινώνει το αποτέλεσμα
με πρακτικό στο οποίο αποφασίζει ποιες προσφορές
γίνονται δεκτές και ποιες απορρίπτονται. Το πρακτικό
αυτό ανακοινώνεται στους διαγωνιζόμενους. Κατά του
ανωτέρω πρακτικού χωρούν ενστάσεις εντός πέντε (5)
ημερών από την ανακοίνωσή του. Μετά την εκδίκαση
των ενστάσεων προχωρεί η διαδικασία της κρίσης και
αξιολόγησης των τεχνικών προσφορών από την επιτροπή
διαγωνισμού και συντάσσεται νέο πρακτικό που
ανακοινώνεται στους ενδιαφερόμενους πριν ανοιχθούν
οι οικονομικές προσφορές. Κατά του πρακτικού αυτού
χωρούν επίσης ενστάσεις εντός πέντε (5) ημερών
από της ανακοινώσεώς του στους διαγωνιζόμενους.
Τα κριτήρια της αξιολόγησης και ο βαθμός επιρροής
τους στην επιδιωκόμενη βέλτιστη ποιότητα ορίζονται
πάντοτε στη διακήρυξη. Οι κρινόμενες μελέτες βαθμολογούνται
πάντοτε με εκατονταβάθμια βαθμολογία
και καθορίζεται η ελάχιστη επιτρεπόμενη αποδεκτή
βαθμολογία, η οποία δεν μπορεί να είναι μικρότερη
από το εβδομήντα (70).
Ελάχιστη βαθμολογία μπορεί να ορίζεται και για κριτήριο
ή κριτήρια που επηρεάζουν σημαντικά την όλη
ποιότητα της τεχνικής προσφοράς. Προσφορά που
βαθμολογείται κάτω από την ελάχιστη συνολική επιτρεπόμενη
βαθμολογία απορρίπτεται. Αν ορίζεται στη
διακήρυξη, το ίδιο ισχύει και αν κριτήριο ή κριτήρια
βαθμολογήθηκαν κάτω από την ελάχιστη βαθμολογία
που καθορίστηκε στο κριτήριο ή στα κριτήρια αυτά.
Θέσπιση κριτηρίου ή υποκριτηρίου για την εμπειρία
τόσο του μελετητή του διαγωνιζόμενου όσο και αυτού
τούτου του διαγωνιζόμενου σε περίπτωση διαγωνισμού
ανοιχτής διαδικασίας απαγορεύεται. Όταν το κύριο αντικείμενο
της τεχνικής προσφοράς είναι η μελέτη του
διαγωνιζόμενου, η συνολική βαθμολογία τυχόν κριτηρίων
που αφορούν σε άλλες απαιτήσεις δεν μπορεί να
υπερβαίνει τα 15/100.
6. Σε κάθε υποβαλλόμενη προσφορά αντιστοιχεί η
ανηγμένη προσφορά της που προκύπτει ως συνάρτηση
της οικονομικής προσφοράς (Π) και της συνολικής
βαθμολογίας (Β), δηλαδή ισχύει Πα=φ(Π, Β) όπου Πα η
ανηγμένη προσφορά. Προσωρινή μειοδότρια ή βέλτιστη
προσφορά είναι η ελάχιστη από τις Πα.
Για την εξεύρεση του τύπου της Πα, ο οποίος ορίζεται
στη διακήρυξη, καθορίζεται σε κάθε περίπτωση έργου
το τμήμα της Π που επηρεάζεται από την επιδιωκόμενη
ποιότητα της τεχνικής προσφοράς και το υπόλοιπο τμήμα
της Π στο οποίο δεν επιδρά η τεχνική αξιολόγηση.
Αν C=ρ.π όπου ρ είναι το υπόλοιπο τμήμα της Π, το
μη επηρεαζόμενο από την τεχνική αξιολόγηση και όταν
ρ<1,0, τότε το πρώτο τμήμα της Π είναι (1ρ).Π και σε
αυτό επιδρά η βαθμολογία Β/100.
Διαμορφώνεται έτσι ο γενικός τύπος της Πα που είναι:
(1ρ) x Π
Πα = + ρ x Π = Κ x Π
Β
όπου
(1ρ) x 100
Κ = + ρ
Β
Για τιμές του ρ ίσες προς 0,00 ή 0,05 ή 0,10 ή 0,15
κ.λπ. προκύπτουν διάφοροι τύποι της Πα. Η τιμή του ρ
ορίζεται πάντοτε στη διακήρυξη και αιτιολογείται συνοπτικά.
Για να είναι επιλέξιμο το σύστημα προσφοράς
μελέτης και κατασκευής και να ισχύουν τα ανωτέρω,
πρέπει ρ ≤ 0,40.
Ο διαιρέτης Β/100 που επιδρά στο τμήμα (1ρ).Π απαγορεύεται
να εμφανίζεται με «δύναμη», μεγαλύτερη της
πρώτης. Αν στη συνάρτηση Πα=φ(Π.Β), επιδιώκεται η
ενίσχυση της επιρροής της Π μπορεί να τίθεται ως
διαιρέτης του (1ρ).Π, ο (Β/100) 0,5 οπότε,
(1ρ) x 10
Κ = + ρ
√Β
και προκύπτουν αντίστοιχοι τύποι για την Πα.
7. Όταν το σύστημα προσφοράς μελέτηςκατασκευής
συνδυάζεται με άλλο ή άλλα συστήματα προσφοράς και
στο σύστημα μελέτηςκατασκευής αντιστοιχεί τμήμα
που υπερβαίνει το ήμισυ του προϋπολογισμού υπηρεσίας,
θεωρουμένου ότι περιλαμβάνει τη δαπάνη των
εργασιών (με τα γενικά έξοδα και το όφελος της επιχείρησης)
και τις απρόβλεπτες δαπάνες (απρόβλεπτα),
για να είναι ομαλή η συνολική προσφορά πρέπει για τον
προϋπολογισμό προσφοράς των τμημάτων του προϋπολογισμού
Υπηρεσίας που αντιστοιχούν στο άλλο ή στα
άλλα συστήματα προσφοράς, να ισχύει η σχέση:
0,90.(Π.Υ).(1εμ
) < Π.Π.> < 1,10.(Π.Υ).(1εμ
) όπου,
Π.Υ. είναι ο προϋπολογισμός υπηρεσίας του κάθε
άλλου τμήματος του συνολικού προϋπολογισμού υπηρεσίας,
εκτός από αυτό που αντιστοιχεί στο σύστημα
προσφοράς μελέτηςκατασκευής.
Π.Π. είναι ο προϋπολογισμός προσφοράς που αντιστοιχεί
στον ανωτέρω Π.Υ. και εμ είναι η μέση έκπτωση
επί τοις εκατό (%) που προκύπτει από τη σύγκριση
του συνολικού προϋπολογισμού προσφοράς προς το
συνολικό προϋπολογισμό υπηρεσίας.
Για την εξεύρεση του συνολικού προϋπολογισμού προσφοράς,
για το τμήμα που αντιστοιχεί στο σύστημα
προσφοράς μελέτηςκατασκευής τίθεται η αντίστοιχη
Πα.
Αν έστω και σε ένα από τα άλλα τμήματα του προϋπολογισμού
υπηρεσίας, ο αντίστοιχος προϋπολογισμός
προσφοράς δεν πληροί την ανωτέρω σχέση η συνολική
προσφορά απορρίπτεται ως απαράδεκτη.
8. Όταν το σύστημα προσφοράς μελέτηςκατασκευής
συνδυάζεται με άλλο ή άλλα συστήματα προσφοράς
και στο σύστημα μελέτηςκατασκευής αντιστοιχεί τμήμα
που υπολείπεται του ημίσεως του προϋπολογισμού
υπηρεσίας, θεωρουμένου, όπως στην προηγούμενη
παράγραφο, για να είναι ομαλός ο προϋπολογισμός
προσφοράς, που αντιστοιχεί στο τμήμα με το σύστημα
προσφοράς μελέτηςκατασκευής, εφαρμόζεται ανάλογα
η σχέση της προηγούμενης παραγράφου με την επισήμανση
ότι ως Π.Π. νοείται η Πα και ως Π.Υ. τίθεται
ο προϋπολογισμός υπηρεσίας του τμήματος με το σύστημα
προσφοράς μελέτηςκατασκευής. Αν στο άλλο
σύστημα προσφοράς εφαρμόζονται οι διατάξεις του
άρθρου 26 του παρόντος, οι εκπτώσεις Ε% προκύπτουν
από τη σύγκριση των αντίστοιχων προϋπολογισμών
προσφορών προς τον προϋπολογισμό υπηρεσίας του
τμήματος που υπερβαίνει το ήμισυ του συνολικού προϋπολογισμού
υπηρεσίας.
Αν δεν πληρούται η σχέση της προηγούμενης παραγράφου
για το τμήμα του προϋπολογισμού υπηρεσίας
που αντιστοιχεί στο σύστημα προσφοράς μελέτηςκατασκευής
η συνολική προσφορά απορρίπτεται.
9. Όταν συνδυάζονται περισσότερα από ένα συστήματα
προσφοράς υπάρχουν και περισσότεροι από ένας
σφραγισμένοι φάκελοι των αντίστοιχων μερικών οικονομικών
προσφορών. Όσο διαρκεί η εξέταση της μερικής
προσφοράς που αντιστοιχεί στο κύριο σύστημα προσφοράς,
δηλαδή αυτό στο οποίο αντιστοιχεί τμήμα που
υπερβαίνει το ήμισυ του προϋπολογισμού Υπηρεσίας η
άλλη μερική προσφορά παραμένει σφραγισμένη.

Άρθρο 9
Μειοδοσία στο ποσοστό οφέλους
απολογιστικών εργασιών
1. Το σύστημα μειοδοσίας μόνο πάνω στο ποσοστό
οφέλους για εκτέλεση απολογιστικών εργασιών εφαρμόζεται
σε έργα που είναι ιδιαίτερα δύσκολο να τιμολογηθούν,
σε δοκιμαστικές εργασίες και έρευνες, σε
περιπτώσεις συνέχισης εργολαβιών μετά από έκπτωση
του αρχικού αναδόχου ή για συγκεκριμένο τμήμα του
έργου, που έχει τις παραπάνω ιδιαιτερότητες. Η διακήρυξη
προβλέπει το συνολικό ύψος προϋπολογισμού των
δαπανών και τα τεχνικά στοιχεία (σχέδια, περιγραφές
κ.λπ.) που θα δοθούν στους ενδιαφερομένους.
2. Το ποσοστό για γενικά έξοδα και όφελος του αναδόχου
απολογιστικών εργασιών, ορίζεται σε δεκαοχτώ
επί τοις εκατό (18%) και εφαρμόζεται στο σύνολο των
δαπανών που πραγματοποιούνται για λογαριασμό του
εργοδότη, όπως στις προμήθειες υλικών, μισθωμάτων
μηχανημάτων, καυσίμων και λιπαντικών, αξίας μισθών
και ημερομισθίων, λοιπών αποζημιώσεων και ασφαλιστικών
εισφορών των εργαζομένων και κάθε είδους κρατήσεων
και υπόκειται στην έκπτωση της δημοπρασίας.
3. Οι διαγωνιζόμενοι υποψήφιοι προσφέρουν έκπτωση
εκφραζόμενη σε ακέραιες μονάδες επί τοις εκατό (%),
επί του ποσοστού των γενικών εξόδων και οφέλους
του αναδόχου.

Άρθρο 10
Προσφορά για την αξιοποίηση ακινήτων
με αντιπαροχή
1. Το σύστημα προσφοράς για την αξιοποίηση ακινήτων
του εργοδότη με το σύστημα της αντιπαροχής
ποσοστών εξ αδιαιρέτου και αντιστοίχων διηρημένων
ιδιοκτησιών, εφαρμόζεται όταν ο κύριος του έργου αποφασίζει
την οικοδόμηση ακινήτων του με το σύστημα
αυτό. Ο ανάδοχος στην περίπτωση αυτή θα λάβει ως
εργολαβικό αντάλλαγμα ποσοστό εξ αδιαιρέτου του
ακινήτου και τις αντίστοιχες διηρημένες ιδιοκτησίες.
2. Η δημοπράτηση γίνεται με βάση ιδίως τη μελέτη
του έργου που θα κατασκευαστεί και τα σχέδια συμβολαίου
οροφοκτησίας, κανονισμού λειτουργίας, πινάκων
ποσοστών συνιδιοκτησίας και κατανομών των κοινόχρηστων
δαπανών ή δαπανών για τα κοινόκτητα πράγματα,
προσυμφώνων σταδιακής μεταβίβασης ποσοστών του
οικοπέδου ανάλογα με την πρόοδο των εργασιών και οι
διαγωνιζόμενοι προσφέρουν τα σχετικά ποσοστά συνιδιοκτησίας
και διηρημένες ιδιοκτησίες, όπως ειδικότερα
ορίζεται με τη διακήρυξη.
3. Αν αποφασισθεί η εφαρμογή του συστήματος αξιοποίησης
ακινήτου με μελέτη των διαγωνιζομένων,
εφαρμόζονται ανάλογα οι διατάξεις του άρθρου 8 του
παρόντος.

Άρθρο 11
Προσφορά που περιλαμβάνει άλλα ανταλλάγματα
1. Το σύστημα της προσφοράς που περιλαμβάνει τη
μερική ή ολική αυτοχρηματοδότηση με αντάλλαγμα
τη λειτουργία ή εκμετάλλευση του έργου ή άλλα τυχόν
ανταλλάγματα έναντι της κατασκευής του έργου,
εφαρμόζεται όταν ο κύριος του έργου προκειμένου να
πραγματοποιήσει την κατασκευή, κρίνει σκόπιμη την
παραχώρηση άλλου εργολαβικού ανταλλάγματος εκτός
από πλήρη χρηματική καταβολή ή αντιπαροχή ακινήτων.
Τέτοια ανταλλάγματα μπορεί να είναι η παραχώρηση
της χρήσης ή της εκμετάλλευσης του έργου για
ορισμένη χρονική περίοδο, η αντιπαροχή γεωργικών ή
μεταλλευτικών ή βιομηχανικών προϊόντων ή υπηρεσιών
και άλλα.
2. Κατά την εφαρμογή του συστήματος, η διακήρυξη
ορίζει το είδος και την έκταση των διατιθεμένων
ανταλλαγμάτων και σε κάθε περίπτωση εξασφαλίζει
την αναγωγή σε κοινή βάση, εξέταση και βαθμολόγηση
τόσο των τεχνικών προσφορών όσο και των οικονομικών,
όπως και τον τρόπο αναζήτησης της βέλτιστης
προσφοράς. Για την ανάδειξη του αναδόχου εφαρμόζονται
ανάλογα οι διατάξεις των παραγράφων 5 και 6
του άρθρου 8 του παρόντος.

Άρθρο 12
Εκτέλεση δημοσίων έργων με το σύστημα
της αντιπαροχής
1. Η εκτέλεση των δημοσίων έργων, με το σύστημα
της αντιπαροχής του άρθρου 10 ή της παροχής άλλων
ανταλλαγμάτων του άρθρου 11, καθώς και η εκτέλεση
οποιουδήποτε άλλου δημοσίου έργου με χρηματοδότηση
τρίτων κατά ποσοστό πάνω από πενήντα τοις εκατό
(50%) διέπεται από τη νομοθεσία περί δημοσίων έργων
με την επιφύλαξη των παρακάτω ρυθμίσεων, ανάλογα
με το εκτελούμενο έργο.
α) Σε περίπτωση υπερημερίας του κυρίου του έργου
ή του φορέα κατασκευής αυτού ως προς την εκπλήρωση
των υποχρεώσεών του ή σε περίπτωση υπαίτιας
ή ανυπαίτιας αδυναμίας αυτού, ο ανάδοχος έχει τα
δικαιώματα και τις υποχρεώσεις, που προβλέπονται από
τις σχετικές διατάξεις του Αστικού Κώδικα.
β) Σε περίπτωση διακοπής των εργασιών πέραν των
δεκαπέντε (15) ημερών από γεγονός για το οποίο δεν
ευθύνεται ο ανάδοχος, τότε δικαιούται αυτός να ζητήσει
αποζημίωση για τη ζημία, που υπέστη από τη διακοπή
αυτή στο υπόψη έργο. Σε περίπτωση, όμως, που η διακοπή
αυτή διαρκέσει για συνεχές χρονικό διάστημα μεγαλύτερο
των τριών (3) μηνών, τότε ο ανάδοχος δικαιούται
επιπλέον να ζητήσει τη διάλυση της σύμβασης.
γ) Σε περίπτωση που ο ανάδοχος ασκήσει το παρεχόμενο
σε αυτόν από το νόμο δικαίωμα να ζητήσει τη
διάλυση της σύμβασης, δικαιούται να ζητήσει και αποζημίωση
για την τυχόν ζημία του από τη μη εκπλήρωση
της σύμβασης.
δ) Ο κύριος του έργου και ο φορέας κατασκευής αυτού
δεν έχουν το δικαίωμα να καταγγείλουν ή διαλύσουν
τη σύμβαση εργολαβίας χωρίς σπουδαίο λόγο, ο
οποίος κρίνεται ως τέτοιος μετά από γνώμη του Συμβουλίου
Δημόσιων Έργων. Εάν ο λόγος αυτός αφορά
γεγονός για το οποίο δεν ευθύνεται ο ανάδοχος, τότε
αυτός δικαιούται να ζητήσει αποζημίωση. Σε περίπτωση,
όμως, που η σύμβαση αφορά περισσότερες από
μία διαφορετικές και αυτοτελείς κατασκευές, μπορεί
να συνομολογηθεί ότι ο κύριος του έργου ή ο φορέας
κατασκευής αυτού έχουν το δικαίωμα να καταγγείλουν
ή διαλύσουν τη σύμβαση ως προς μία ή περισσότερες
αυτοτελείς και διαφορετικές κατασκευές, μέχρι ορισμένη
προθεσμία και πάντως πριν από το συμβατικό χρόνο
έναρξης εργασιών επί των αυτοτελών και διαφορετικών
αυτών κατασκευών. Στην τελευταία αυτή περίπτωση
θα καθορισθεί με νέα απόφαση, μετά από γνώμη του
Συμβουλίου Δημόσιων Έργων, τόσο ο τρόπος αναπροσδιορισμού
του εργολαβικού ανταλλάγματος όσο και η
αναπροσαρμογή της σύμβασης.
ε) Η μεταβίβαση των οριζόντιων ιδιοκτησιών ή η παραχώρηση
δικαιωμάτων επ’ αυτών στον ανάδοχο γίνεται
σταδιακά ανάλογα με την πρόοδο εκτέλεσης των εργασιών.
Μπορεί, όμως, με τη σύμβαση να συμφωνηθεί η
πρόωρη μεταβίβαση οριζόντιων ιδιοκτησιών ή η πρόωρη
παραχώρηση δικαιωμάτων επ’ αυτών του επόμενου σταδίου
με την κατάθεση ισόποσης εγγυητικής επιστολής
του αναδόχου, η οποία θα αποδίδεται σε αυτόν με την
περάτωση του σταδίου εκείνου των εργασιών που θεμελιώνει
το δικαίωμά του για τη γενόμενη μεταβίβαση
ή παραχώρηση, εφόσον προβλέπεται στη διακήρυξη.
στ) Σε περίπτωση έκπτωσης του αναδόχου θα γίνεται
επιμέτρηση των εργασιών, που έχει εκτελέσει αυτός, θα
καταπίπτουν οι εγγυητικές επιστολές καλής εκτέλεσης
ως και οι εγγυητικές επιστολές, που θα έχουν τυχόν
δοθεί, σύμφωνα με την προηγούμενη περίπτωση ε΄, θα
υπολογίζεται η ζημία, που υφίσταται ο κύριος του έργου
και θα γίνεται εκκαθάριση της εργολαβίας. Ο τρόπος
επιμέτρησης των εργασιών, που εκτέλεσε ο ανάδοχος, ο
τρόπος υπολογισμού της ζημίας του κυρίου του έργου,
ο τρόπος εκκαθάρισης της εργολαβίας και ο τρόπος
πληρωμής των ποσών, που τυχόν δικαιούται ο ανάδοχος,
καθορίζονται στα συμβατικά τεύχη. Ο τρόπος και η διαδικασία
ολοκλήρωσης του ημιτελούς έργου εναπόκειται
στην κρίση του κυρίου του έργου.
ζ) Για την επίλυση των διαφορών που απορρέουν από
τη σύμβαση εργολαβίας ή εξ αφορμής αυτής, δύναται
να συνομολογηθεί συμφωνία διεθνούς ή εσωτερικής
διαιτησίας, εφόσον προβλέπεται στη διακήρυξη.
2. Με κοινή απόφαση των Υπουργών Οικονομίας και
Οικονομικών και Περιβάλλοντος, Χωροταξίας και Δημόσιων
Έργων, το ανωτέρω ποσοστό της παραγράφου 1
μπορεί να ορίζεται για έργα συγκοινωνιακά κατώτερο
του πενήντα τοις εκατό (50%) εφαρμοζομένων κατά τα
λοιπά των διατάξεων της άνω παραγράφου.
3. Σε περίπτωση παραχώρησης της χρήσης και εκμετάλλευσης
του κατασκευασθέντος έργου ή συσταθεισών
οριζόντιων ή καθέτων ιδιοκτησιών στον ανάδοχο,
η παραχώρηση αυτή θα διέπεται από τους συμβατικούς
όρους και συμπληρωματικά από τις διατάξεις του παρόντος
άρθρου και του Αστικού Κώδικα. Ο ανάδοχος
υποχρεούται να καταθέσει εγγύηση καλής εκτέλεσης
της σύμβασης παραχώρησης, που θα ορίζει η σχετική
διακήρυξη και θα διέπεται από τους θεσπιζόμενους από
αυτήν όρους. Με τις συμβάσεις αυτές ο κύριος του έργου
μπορεί να εγγυηθεί στον ανάδοχο τη διατήρηση
διαφόρων συνθηκών και να συνομολογηθεί, ότι σε περίπτωση
μεταβολής των συνθηκών αυτών, ο ανάδοχος
δικαιούται να ζητήσει είτε αποζημίωση για τη ζημιά
που υπέστη είτε αναπροσαρμογή της οφειλόμενης σε
αυτόν παροχής είτε και λύση της σύμβασης παραχώρησης
με αποζημίωσή του για τη ζημιά που υπέστη από
τη μη εκπλήρωση της σύμβασης. Για την επίλυση των
διαφορών που απορρέουν από τις συμβάσεις παραχώρησης
ή εξ αφορμής αυτών μπορεί να συνομολογηθεί
διεθνής ή εσωτερική διαιτησία, εφόσον προβλέπεται
στη διακήρυξη.
4. Τα ανταλλάγματα, που εισπράττει ο ανάδοχος από
την πώληση και μεταβίβαση των παραπάνω οριζόντιων ή
κάθετων ιδιοκτησιών ή την παραχώρηση διαρκών ή πολυετών
δικαιωμάτων επ’ αυτών σε τρίτους θεωρούνται
σαν ακαθάριστα έσοδα αυτού και φορολογούνται σαν
εργολαβικό αντάλλαγμα δημοσίου τεχνικού έργου, σύμφωνα
με τις διατάξεις της παραγράφου 2 του άρθρου
36α του ν.δ. 3323/1955 ( ΦΕΚ 214 Α΄). Τα ανταλλάγματα,
που εισπράττει ο ανάδοχος από την εκμετάλλευση
των υπόλοιπων οριζόντιων ή κάθετων ιδιοκτησιών ή
από την εκμετάλλευση των παραπάνω ειδικών έργων
ή των χώρων στάθμευσης θεωρούνται σαν ακαθάριστα
έσοδα από εμπορικές επιχειρήσεις και φορολογούνται,
σύμφωνα με τις διατάξεις των άρθρων 31 και επόμενα
του ν.δ. 3323/1955.
5. Στα παραπάνω ειδικά έργα, στα έργα χώρων στάθμευσης
και στα έργα, που εκτελούνται με ολική ή μερική
χρηματοδότηση τρίτων, σύμφωνα με τις διατάξεις των
παραγράφων 1 και 2, η απόσβεση του κόστους κατασκευής
των έργων αυτών και των τόκων των δανείων
και πιστώσεων του αναδόχου, κατά την κατασκευαστική
περίοδο, οι οποίοι θεωρούνται ως κόστος κατασκευής,
γίνεται σύμφωνα με τις διατάξεις της παραγράφου 5
του άρθρου 50 του ν.1914/1990.

Άρθρο 13
Εναλλακτικές Προσφορές
Όταν εφαρμόζεται ένα από τα συστήματα υποβολής
προσφορών των άρθρων 8, 10 και 11 του παρόντος
είναι δυνατή η υποβολή από τους ενδιαφερομένους
εκτός από την κύρια προσφορά τους και εναλλακτικών
προσφορών που να στηρίζονται σε διαφορετικές τεχνικές
λύσεις που προτείνονται από τον προσφέροντα,
εκτός αν αυτό αποκλείεται από τη διακήρυξη. Αν οι
εναλλακτικές λύσεις καλύπτουν τις προδιαγραφές της
διακήρυξης, κρίνονται όλες ως ισοδύναμες ανεξάρτητες
προσφορές. Εάν οι προδιαγραφές δεν καλύπτονται
αλλά οι τεχνικές λύσεις κρίνονται ως ικανοποιητικές,
ο φορέας κατασκευής μπορεί, (πριν ανοιχτούν οι οικονομικές
προσφορές και ματαιώνοντας κατά τα λοιπά
το διαγωνισμό) να εξαγοράσει τις μελέτες των λύσεων
αυτών και να επαναλάβει τη δημοπράτηση βάσει των
εξαγορασμένων μελετών.
ΚΕΦΑΛΑΙΟ Γ΄
ΠΕΡΙΒΑΛΛΟΝΤΙΚΗ ΜΕΛΕΤΗ  ΔΙΑΚΗΡΥΞΗ ΤΕΥΧΗ
ΔΗΜΟΠΡΑΤΗΣΗΣ

Άρθρο 14
Μελέτη περιβαλλοντικών όρων Έγκριση
περιβαλλοντικών όρων
1. Για την πραγματοποίηση νέων έργων ή δραστηριοτήτων
ή τη μετεγκατάσταση υφισταμένων, τα οποία
λόγω της φύσης, του μεγέθους ή της έκτασής τους είναι
πιθανό να προκαλέσουν σοβαρές επιπτώσεις στο περιβάλλον
ή τα οποία χωρίς μεν να προκαλούν σοβαρές
επιπτώσεις, πρέπει πάντως να διέπονται για την προστασία
του περιβάλλοντος από γενικές προδιαγραφές,
όρους και περιορισμούς, απαιτείται η έγκριση όρων για
την προστασία του περιβάλλοντος. Έγκριση όρων για
την προστασία του περιβάλλοντος απαιτείται επίσης
για την επέκταση, την τροποποίηση ή και τον εκσυγχρονισμό
υφιστάμενων έργων ή δραστηριοτήτων, που
έχουν καταταγεί στις παραπάνω κατηγορίες, εφόσον
επέρχονται ουσιαστικές διαφοροποιήσεις σε σχέση με
τις επιπτώσεις τους στο περιβάλλον.
2. Με την απόφαση έγκρισης περιβαλλοντικών όρων η
Διοίκηση επιβάλλει προϋποθέσεις, όρους, περιορισμούς
και διαφοροποιήσεις για την πραγματοποίηση του έργου
ή της δραστηριότητας, ιδίως ως προς τη θέση, το
μέγεθος, το είδος, την εφαρμοζόμενη τεχνολογία και
τα γενικά τεχνικά χαρακτηριστικά.
3. Η απόφαση έγκρισης περιβαλλοντικών όρων αποτελεί
προϋπόθεση για την έκδοση των διοικητικών πράξεων
που απαιτούνται κατά περίπτωση, σύμφωνα με τις
κείμενες διατάξεις για την πραγματοποίηση του έργου
ή της δραστηριότητας.
4. Για την κατάταξη των έργων σε κατηγορίες ανάλογα
με τις επιπτώσεις που είναι πιθανόν να προκαλέσουν
στο περιβάλλον, καθώς και για τη διαδικασία
έκδοσης και το περιεχόμενο της απόφασης έγκρισης
περιβαλλοντικών όρων πρέπει να τηρούνται τα ειδικότερα
οριζόμενα στα άρθρα 3, 4 και 5 του ν.1650/1986 (ΦΕΚ
160 Α΄), όπως έχει αντικατασταθεί με το άρθρο 2 του
ν. 3010/ 2002 (ΦΕΚ 91 Α΄), καθώς και στην κοινή απόφαση
των Υπουργών Εσωτερικών, Οικονομίας και Οικονομικών,
Ανάπτυξης, Αγροτικής Ανάπτυξης και Τροφίμων,
Πολιτισμού, Εμπορικής Ναυτιλίας, Αιγαίου και Νησιωτικής
Πολιτικής, Τουριστικής Ανάπτυξης, Περιβάλλοντος,
Χωροταξίας και Δημόσιων Έργων και Μεταφορών και
Επικοινωνιών 69269/5387/24.10.1990 (ΦΕΚ 678 Β΄), όπως
τροποποιήθηκε με την κοινή υπουργική απόφαση 15393/
2332/5.8.2002 (ΦΕΚ 1022 Β΄).

Άρθρο 15
Δημοπρασία  Διακήρυξη
1. Η δημοπρασία για την ανάθεση κατασκευής έργου
διενεργείται με βάση τη σχετική διακήρυξη. Η διακήρυξη
με την οποία γίνεται και ο προσδιορισμός του
συστήματος υποβολής των προσφορών του άρθρου 4
του παρόντος Κώδικα, εγκρίνεται σε κάθε συγκεκριμένη
περίπτωση από την προϊσταμένη αρχή, η οποία και
διενεργεί τη δημοπρασία ή ορίζει την αρχή που θα τη
διενεργήσει.
2. Με απόφαση του Υπουργού Περιβάλλοντος, Χωροταξίας
και Δημόσιων Έργων εγκρίνονται πρότυπα
τεύχη διακηρύξεων και εντύπων προσφοράς για όλα
τα συστήματα υποβολής προσφοράς, καθώς και άλλα
πρότυπα εγγράφων που χρησιμοποιούνται κατά τις δημοπρασίες
των έργων.
Τα πρότυπα, μετά την έγκρισή τους, ισχύουν υποχρεωτικά
για όλους τους φορείς που δημοπρατούν δημόσια
έργα.
3. Κατά την έγκριση της διακήρυξης το τυχόν υπάρχον
στην εγκεκριμένη μελέτη σχέδιο διακήρυξης προσαρμόζεται
σύμφωνα με τα ισχύοντα πρότυπα τεύχη
διακήρυξης εφόσον αυτό απαιτείται. Επίσης, γίνεται και
τυχόν αναγκαία προσαρμογή των άλλων στοιχείων της
μελέτης που συνεπάγεται η αλλαγή της διακήρυξης.
4. Με απόφαση του Υπουργού Περιβάλλοντος, Χωροταξίας
και Δημόσιων Έργων, που εκδίδεται ύστερα
από γνώμη του Τμήματος Κατασκευών του Συμβουλίου
Δημόσιων Έργων της Γ.Γ.Δ.Ε. του Υπουργείου Περιβάλλοντος,
Χωροταξίας και Δημόσιων Έργων, μπορεί να
προστίθενται στη διακήρυξη επιπλέον όροι, όταν τούτο
ενδείκνυται από το είδος ή την πολυπλοκότητα του
προς ανάθεση έργου.
5. Με τα συμβατικά τεύχη επιτρέπεται να αναλάβει
ο ανάδοχος την αναγκαία συμπλήρωση ή προσαρμογή
των στοιχείων της μελέτης προς τα δεδομένα του
εδάφους.
6. Η διακήρυξη για τη διενέργεια ανοιχτής δημοπρασίας
περιέχει τα εξής τουλάχιστον στοιχεία, ανάλογα
με το σύστημα υποβολής προσφοράς:
α) Τον τίτλο της αρχής που εκδίδει τη διακήρυξη.
β) Το σύστημα υποβολής προσφοράς με αναφορά
στις διατάξεις που εφαρμόζονται για τη διεξαγωγή της
δημοπρασίας.
γ) Τον τίτλο του έργου, τα κύρια χαρακτηριστικά του
και τον προϋπολογισμό του, όπως και αν περιλαμβάνεται
τυχόν εκπόνηση μελέτης.
δ) Την ημερομηνία διεξαγωγής της δημοπρασίας, την
έδρα της υπηρεσίας στην οποία θα γίνει η παραλαβή
των προσφορών από την επιτροπή διαγωνισμού, την
ώρα λήξης παραλαβής των προσφορών.
ε) Τις εργοληπτικές επιχειρήσεις που γίνονται δεκτές
για υποβολή προσφοράς, σύμφωνα με τις σχετικές διατάξεις
και τα τυχόν πρόσθετα απαιτούμενα προσόντα
και προϋποθέσεις.
στ) Τις απαιτούμενες εγγυήσεις συμμετοχής και προς
ποιον πρέπει να παρέχεται η εγγύηση.
ζ) Τα τυχόν απαιτούμενα πρόσθετα δικαιολογητικά,
όπως δηλώσεις, αναλύσεις, παρατηρήσεις και άλλα.
η) Τον κατάλογο των συμβατικών τευχών και σχεδίων,
τη σειρά ισχύος τους και πού βρίσκονται διαθέσιμα για
τους ενδιαφερομένους.
θ) Σαφείς οδηγίες για τον τρόπο σύνταξης και υποβολής
των προσφορών.
ι) Τον φορέα κατασκευής, πληροφορίες για τις πιστώσεις
του έργου, για τους τυχόν ειδικούς όρους
πληρωμής και για τις επιβαρύνσεις του εργολαβικού
ανταλλάγματος για κρατήσεις υπέρ τρίτων κ.λπ..
ια) Τα κριτήρια βαθμολογίας για ανάδειξη της βέλτιστης
προσφοράς σε περίπτωση αξιολόγησης των
προσφορών και τυχόν αμοιβή των αξιολογότερων μελετών.
ιβ) Το χρόνο ισχύος των προσφορών, όπως προβλέπεται
από τις σχετικές διατάξεις.
ιγ) Την τυχόν αποδοχή εναλλακτικών προσφορών.
ιδ) Την Αρχή που θα εγκρίνει το αποτέλεσμα της
δημοπρασίας.
7. Περίληψη της διακήρυξης για τη διενέργεια ανοικτής
δημοπρασίας δημοσιεύεται τουλάχιστον δεκαπέντε (15)
ημέρες πριν από τη διεξαγωγή της στο Τεύχος Διακηρύξεων
Δημόσιων Συμβάσεων της Εφημερίδος της
Κυβερνήσεως και σε δύο (2) τουλάχιστον ημερήσιες
εφημερίδες. Όταν πρόκειται για νομαρχιακού επιπέδου
έργα η τρίτη εφημερίδα στην οποία δημοσιεύεται η
διακήρυξη πρέπει να είναι μία (1) της Πρωτεύουσας του
Νομού όπου θα εκτελεσθούν τα έργα αν εκδίδεται εκεί
ημερήσια εφημερίδα. Όταν εφαρμόζεται το σύστημα
των περιπτώσεων δ΄, στ΄ και ζ΄ του άρθρου 4 του παρόντος,
η δημοσίευση γίνεται σαράντα (40) τουλάχιστον
ημέρες πριν από τη διεξαγωγή της δημοπρασίας. Μεγαλύτερα
χρονικά όρια για τη δημοσίευση των περιλήψεων
και πρόσθετοι όροι δημοσιότητας που επιβάλλονται
από διεθνείς υποχρεώσεις της χώρας τηρούνται όταν
συντρέχει σχετική περίπτωση. Όταν πρόκειται για έργα
που στις δημοπρασίες τους γίνονται δεκτές και επιχειρήσεις
εγγεγραμμένες σε Νομαρχιακά Μητρώα η δημοσίευση
για τη δημοπρασία γίνεται δέκα (10) τουλάχιστον
ημέρες πριν από τη διεξαγωγή της σε μία (1) ημερήσια
εφημερίδα της Πρωτεύουσας του Νομού, αν εκδίδεται
τέτοια εφημερίδα και αν όχι σε μία (1) ημερήσια εφημερίδα
της Αθήνας ή της Θεσσαλονίκης. Όταν πρόκειται
για επανάληψη δημοπρασίας και εφόσον η επανάληψη
γίνεται πριν περάσουν τέσσερις (4) μήνες από την προηγούμενη
δημοπρασία, όλες οι προθεσμίες της παραγράφου
αυτής μειώνονται στο μισό. Όταν πρόκειται για
νομαρχιακού επιπέδου έργα, πέραν των δημοσιεύσεων
που προβλέπονται στην παράγραφο αυτή, μπορεί με την
έγκριση της διακήρυξης να προβλεφθεί η δημοσίευση
της περίληψης και σε μία (1) εβδομαδιαία εφημερίδα
του νομού όπου θα εκτελεσθούν τα έργα αν εκδίδεται
στο νομό τέτοια εφημερίδα. Η τυχόν μη δημοσίευση της
περίληψης της διακήρυξης στην εβδομαδιαία εφημερίδα
ή η δημοσίευση αυτής εκτός των χρονικών ορίων που
προβλέπονται στην παράγραφο αυτή δεν επηρεάζει την
κανονική διεξαγωγή της δημοπρασίας.
8. α. Οι περιλήψεις των ανωτέρω διακηρύξεων, καταχωρίζονται
επίσης υποχρεωτικά, με κριτήριο την προβλεπόμενη
από τη διάταξη της παραγράφου 4 του άρθρου
13 του ν. 2328/1995 (ΦΕΚ 159 Α΄) ίση κατανομή, με
αμοιβή σύμφωνα με την παράγραφο 2 του άρθρου 4 του
ν. 3548/2007 (ΦΕΚ 68 Α΄), από τον αρμόδιο φορέα για
λογαριασμό του οποίου δημοσιεύεται η διακήρυξη σε
τουλάχιστον δύο (2) ημερήσιες και μία (1) εβδομαδιαία
νομαρχιακές εφημερίδες, οι οποίες περιλαμβάνονται
στην απόφαση του άρθρου 2 του ν. 3548/2007 και έχουν
την έδρα τους στο νομό, που θα λάβει χώρα η εκτέλεση
του έργου. Σε νομούς στους οποίους δεν εκδίδεται
ημερήσια εφημερίδα, αρκεί η δημοσίευση σε δύο (2)
τουλάχιστον εβδομαδιαίες εφημερίδες του νομού που
θα λάβει χώρα η εκτέλεση του έργου, εφόσον υπάρχουν.
Αν οι νομοί στους οποίους θα λάβει χώρα η εκτέλεση
του έργου, σύμφωνα με το αντικείμενο της διακήρυξης,
είναι περισσότεροι από έναν, η δημοσίευση της
διακήρυξης γίνεται σε τουλάχιστον μία (1) ημερήσια
νομαρχιακή εφημερίδα κάθε νομού και μία (1) εβδομαδιαία
νομαρχιακή εφημερίδα από εκείνες που έχουν την
έδρα τους σε έναν από τους νομούς στους οποίους θα
λάβει χώρα η εκτέλεση του έργου. Σε νομούς, η περιφέρεια
των οποίων περιλαμβάνει μόνο νησιά, οι κατά
τα ανωτέρω δημοσιεύσεις πρέπει να καταχωρίζονται σε
τουλάχιστον δύο (2) ημερήσιες και μία (1) εβδομαδιαία
νομαρχιακές εφημερίδες που έχουν την έδρα τους σε
δύο (2) τουλάχιστον νησιά.
β. Εφόσον η εκτέλεση του έργου, λαβαίνει χώρα εντός
των νομών Αττικής και Θεσσαλονίκης, οι περιλήψεις
των ανωτέρω διακηρύξεων καταχωρίζονται σε τουλάχιστον
μία (1) ημερήσια και μία (1) εβδομαδιαία τοπικές
εφημερίδες, οι οποίες περιλαμβάνονται στην απόφαση
του άρθρου 2 του ν. 3548/2007 και έχουν την έδρα
τους σε δήμο ή κοινότητα εντός των νομών Αττικής
και Θεσσαλονίκης. Σε δήμους ή κοινότητες, εντός των
νομών Αττικής και Θεσσαλονίκης, όπου δεν εκδίδεται
ημερήσια εφημερίδα, αρκεί η δημοσίευση σε δύο (2)
τουλάχιστον εβδομαδιαίες εφημερίδες του δήμου ή της
κοινότητας που εδρεύει ο φορέας. Σε περίπτωση που
δεν υπάρχουν, οι περιλήψεις των διακηρύξεων δημοσιεύονται
σε δύο τουλάχιστον εβδομαδιαίες εφημερίδες
της οικείας Νομαρχιακής Αυτοδιοίκησης. Αν οι δήμοι ή
οι κοινότητες στους οποίους θα λάβει χώρα η εκτέλεση
του έργου είναι περισσότεροι από έναν, η δημοσίευση
της διακήρυξης γίνεται σε τουλάχιστον μία (1) ημερήσια
τοπική εφημερίδα κάθε δήμου ή κοινότητας και μία (1)
εβδομαδιαία τοπική εφημερίδα, από εκείνες που έχουν
την έδρα τους σε έναν από τους δήμους ή κοινότητες
στους οποίους θα λάβει χώρα η εκτέλεση του έργου.
9. Η υποχρέωση δημοσιεύσεων της προηγούμενης
παραγράφου, είναι ανεξάρτητη από την υποχρέωση
δημοσιεύσεων, η οποία προβλέπεται στην παράγραφο
7 και διενεργούνται επιπλέον αυτών. Η κατά την παράγραφο
7 του παρόντος δημοσίευση σε εφημερίδες του
νομαρχιακού και τοπικού τύπου διενεργούνται σύμφωνα
με τις διατάξεις του ν. 3548/2007.
10. Τα έξοδα των εκ του νόμου απαραίτητων δημοσιεύσεων
της διακήρυξης της δημοπρασίας στην οποία
αναδείχθηκε ανάδοχος, βαρύνουν τον ίδιο και εισπράττονται
με τον πρώτο λογαριασμό πληρωμής του έργου.
Τα έξοδα δημοσιεύσεων των τυχόν προηγούμενων διαγωνισμών
για την ανάθεση του ίδιου έργου, καθώς και
τα έξοδα των μη απαραίτητων εκ του νόμου δημοσιεύσεων
βαρύνουν την αναθέτουσα αρχή και καταβάλλονται
από τις πιστώσεις του έργου.
11. Για τη διακήρυξη δημοπράτησης με το σύστημα της
προεπιλογής εφαρμόζονται οι διατάξεις του άρθρου 23
του παρόντος.

Άρθρο 16
Καλούμενες στη δημοπρασία εργοληπτικές
επιχειρήσεις  κοινοπραξίες
1. Στις δημοπρασίες κατασκευής των έργων καλούνται
οι εγγεγραμμένες στο Μ.Ε.ΕΠ. ή τα νομαρχιακά
μητρώα επιχειρήσεις, κατά κατηγορίες ή εξειδικευμένες
επιχειρήσεις, σύμφωνα με τις διατάξεις των επόμενων
παραγράφων. Τα ίδια εφαρμόζονται και για την ανάθεση
έργων χωρίς διαγωνισμό, όπου αυτή επιτρέπεται.
2. Όταν το έργο ανήκει αποκλειστικά σε μια κατηγορία
του Μ.Ε.ΕΠ. καλούνται οι επιχειρήσεις της κατηγορίας
αυτής. Ένα έργο θεωρείται ότι ανήκει αποκλειστικά σε
μια κατηγορία αν ανήκουν στην κατηγορία αυτή πλέον
του ενενήντα τοις εκατό (90%) των εργασιών του όλου
έργου. Για τον υπολογισμό του ποσοστού αυτού δεν
λαμβάνονται υπόψη τα απρόβλεπτα.
3. Αν το έργο περιλαμβάνει εργασίες διαφόρων κατηγοριών
που καμιάς το ποσοστό δεν ξεπερνά το όριο της
προηγούμενης παραγράφου, στις δημοπρασίες καλούνται
επιχειρήσεις που είναι εγγεγραμμένες για όλες τις
κατηγορίες του έργου ή κοινοπραξίες επιχειρήσεων που
να καλύπτουν τις καλούμενες κατηγορίες. Κατηγορία
με ποσοστό εργασιών λιγότερο του δέκα τοις εκατό
(10%) δεν λαμβάνεται υπόψη, μπορεί όμως η διακήρυξη
να ορίσει διαφορετικά.
4. Αν το έργο περιλαμβάνει αποκλειστικά αντικείμενο
εξειδικευμένων επιχειρήσεων του Μ.Ε.ΕΠ., καλούνται στο
διαγωνισμό οι επιχειρήσεις που είναι εγγεγραμμένες
στην αντίστοιχη κατηγορία και οι εξειδικευμένες επιχειρήσεις
αν υπάρχουν σε αντίστοιχες τάξεις. Τα δύο
τελευταία εδάφια της παραγράφου 2 εφαρμόζονται και
στην περίπτωση αυτή.
5. Σε περιπτώσεις ειδικών έργων που η κατασκευή
τους απαιτεί εξειδικευμένες επιχειρήσεις μπορεί η διακήρυξη
να ορίσει πρόσθετες απαιτήσεις για τη συμμετοχή
σε δημοπρασία. Στις απαιτήσεις αυτές μπορεί να
περιλαμβάνεται η υποχρεωτική σύμπραξη επιχειρήσεων
εξειδικευμένων για ορισμένες εργασίες του έργου ή
τεχνικών του Μ.Ε.Κ., πέρα από τα κατώτερα όρια της
υποχρεωτικής στελέχωσης ή τεχνικού του Μ.Ε.Κ. που
είναι εγγεγραμμένοι για επιμέρους εργασίες μιας κατηγορίας.
Με απόφαση του Υπουργού Περιβάλλοντος, Χωροταξίας
και Δημόσιων Έργων, που εκδίδεται ύστερα από
γνώμη του Τμήματος Κατασκευών του Συμβουλίου
Δημόσιων Έργων της Γ.Γ.Δ.Ε., μπορεί να προστίθενται
στη διακήρυξη επιπλέον όροι, όταν τούτο ενδείκνυται
από το είδος ή την πολυπλοκότητα του προς ανάθεση
έργου.
6. Αν στη δημοπρασία καλούνται εργοληπτικές επιχειρήσεις
μιας κατηγορίας, η τάξη προσδιορίζεται από
τον προϋπολογισμό της υπηρεσίας με τον οποίο δημοπρατείται
το έργο. Για την εφαρμογή του προηγούμενου
εδαφίου τα ποσοστά των απρόβλεπτων δαπανών (απρόβλεπτα)
λαμβάνονται υποχρεωτικά υπόψη, όπως αυτά
καθορίζονται στην παράγραφο 3 του άρθρου 57 του
παρόντος. Αν στη δημοπρασία καλούνται εργοληπτικές
επιχειρήσεις περισσότερων κατηγοριών ή κοινοπραξίες
επιχειρήσεων περισσότερων κατηγοριών, η τάξη για
κάθε κατηγορία προσδιορίζεται από το αντίστοιχο μέρος
του προϋπολογισμού. Τα πιο πάνω εφαρμόζονται
ανάλογα και για τις εξειδικευμένες επιχειρήσεις.
7. Οι εργοληπτικές επιχειρήσεις γίνονται δεκτές στις
δημοπρασίες και σε κοινοπραξία αν δεν το αποκλείει η
διακήρυξη. Οι εργοληπτικές επιχειρήσεις που κοινοπρακτούν
και είναι της αυτής κατηγορίας πρέπει να ανήκουν
όλες σε μία από τις καλούμενες στη δημοπρασία τάξεις
και είτε να είναι όλες της ίδιας τάξης ή να διαφέρουν
κατά μία τάξη. Η καθεμία από τις επιχειρήσεις που κοινοπρακτούν,
συμμετέχει στην κοινοπραξία με ποσοστό
όχι μικρότερο του είκοσι πέντε τοις εκατό (25%) του
προϋπολογισμού της υπηρεσίας του δημοπρατούμενου
έργου. Αν το έργο περιλαμβάνει εργασίες περισσότερων
κατηγοριών το ποσοστό του προηγούμενου
εδαφίου αναφέρεται στον προϋπολογισμό της κάθε
κατηγορίας.
8. Σε περίπτωση που εργοληπτική επιχείρηση κοινοπρακτεί
με άλλη εργοληπτική επιχείρηση της αμέσως
ανώτερης τάξης της ίδιας κατηγορίας, τηρούνται οι
σχετικές διατάξεις για τα κατώτατα όρια ανάληψης
δημόσιου έργου, που ισχύουν κάθε φορά για τις εργοληπτικές
επιχειρήσεις της ανώτερης τάξης.
9. Σε δημοπρασία δημόσιου έργου, που περιλαμβάνει
περισσότερες από μία κατηγορίες και η εργοληπτική
επιχείρηση καλύπτει την καλούμενη τάξη της κύριας
κατηγορίας, δεν ισχύουν τα κατώτατα όρια για τις άλλες
κατηγορίες του έργου, εφόσον η επιχείρηση είναι
εγγεγραμμένη σε αυτές τις κατηγορίες στην ίδια ή
ανώτερη τάξη από την καλούμενη στη δημοπρασία.
Ως κύρια θεωρείται η μεγαλύτερη σε προϋπολογισμό
κατηγορία.
10. Κοινοπραξίες εργοληπτικών επιχειρήσεων εγγεγραμμένων
στην ίδια τάξη και κατηγορία έργου του
Μ.Ε.ΕΠ. μέχρι και την πέμπτη τάξη, επιτρέπεται να
αναλάβουν έργα προϋπολογισμού μεγαλύτερου από
το ανώτατο όριο της τάξης τους μέχρι το είκοσι πέντε
τοις εκατό (25%) της διαφοράς μεταξύ του ανώτατου
ορίου της τάξης τους και του ανώτατου ορίου της επόμενης
τάξης, υπό την προϋπόθεση ότι τουλάχιστον δύο
από τις επιχειρήσεις αυτές συμμετέχουν στην κατανομή
της κατασκευής του έργου ή στα κέρδη και τις ζημίες
της κοινοπραξίας, με ποσοστό τουλάχιστον τριάντα τοις
εκατό (30%) η καθεμιά. Όταν κοινοπρακτούν επιχειρήσεις
εγγεγραμμμένες στην έκτη τάξη του Μ.Ε.ΕΠ. για
την ίδια κατηγορία εργασιών, το ανώτατο όριο προϋπολογισμού
διαμορφώνεται στα εξήντα εκατομμύρια
(60.000.000) ευρώ, υπό την προϋπόθεση ότι το ποσοστό
συμμετοχής της καθεμιάς στα κέρδη και τις ζημίες της
κοινοπραξίας, ανέρχεται τουλάχιστον σε είκοσι πέντε
τοις εκατό (25%). Τα όρια της παραγράφου αυτής μπορεί
να επανακαθορίζονται με απόφαση του Υπουργού
Περιβάλλοντος, Χωροταξίας και Δημόσιων Έργων, λαμβανομένου
υπόψη του δείκτη αναθεώρησης των τιμών
των δημοσίων έργων, όπως καθορίζεται σύμφωνα με
τις κείμενες διατάξεις.
11. Σε κάθε περίπτωση κοινοπραξίας όλες οι επιχειρήσεις
που κοινοπρακτούν ευθύνονται εις ολόκληρο για
κάθε ευθύνη που προκύπτει από τη συμμετοχή τους
στη δημοπρασία.

Άρθρο 17
Συμβατικά Τεύχη
1. Η διακήρυξη της δημοπρασίας μνημονεύει τα συμβατικά
τεύχη και σχέδια που μαζί με τη διακήρυξη αποτελούν
τη βάση για την κατάρτιση της εργολαβικής
σύμβασης. Σε περίπτωση απευθείας ανάθεσης τα τεύχη
αυτά προσδιορίζονται με τη σύμβαση.
2. Τα τεχνικά συμβατικά τεύχη είναι σχέδια και κείμενα
που δίνουν εικόνα του έργου που πρόκειται να
κατασκευαστεί και των υποχρεώσεων που αναλαμβάνει
ο ανάδοχος με τη σύμβαση (τεχνική περιγραφή, συγγραφές
υποχρεώσεων κ.λπ.).
3. Ο προϋπολογισμός της υπηρεσίας αποτελεί ένδειξη
της προεκτίμησης του κόστους του έργου και
ανώτατο όριο προσφοράς, όταν η διακήρυξη δεν ορίζει
ρητά ότι επιτρέπονται προσφορές μεγαλύτερες από τον
προϋπολογισμό της υπηρεσίας ή αρνητικές εκπτώσεις,
ανάλογα με το εφαρμοζόμενο σύστημα υποβολής προσφοράς.
Ο προϋπολογισμός μπορεί να είναι αναλυτικός
ή να περιλαμβάνει κατ’ αποκοπή τίμημα για το έργο ή
τμήματά του.
4. Με απόφαση του Υπουργού Περιβάλλοντος, Χωροταξίας
και Δημόσιων Έργων εγκρίνονται ενιαία τιμολόγια
εργασιών, ανάλογα με την κατηγορία και το
μέγεθος των έργων και με την προσβασιμότητα της
περιοχής εκτέλεσής τους.
5. Τα τιμολόγια, μετά την έγκρισή τους, ισχύουν υποχρεωτικά
για όλους τους φορείς που δημοπρατούν
δημόσια έργα.
6. Οι τιμές των εργασιών των ενιαίων τιμολογίων
αναπροσαρμόζονται, όπως ορίζεται στην απόφαση και
λαμβάνονται αυτούσιες ή σε συνδυασμό μεταξύ τους
για τη σύνταξη των προϋπολογισμών των έργων.
7. Στις τιμές του προϋπολογισμού και του τιμολογίου
τόσο της υπηρεσίας όσο και της προσφοράς περιλαμβάνεται
κάθε σχετική δαπάνη, καθώς και τα γενικά έξοδα
και όφελος της εργοληπτικής επιχείρησης. Αν γίνεται
ρητή μνεία στα σχετικά τεύχη μπορεί να διαχωρίζονται
οι τιμές και να προστίθεται στο τέλος ποσοστό γενικών
εξόδων και οφέλους που ορίζεται σε δεκαοκτώ τοις
εκατό (18%), για έργα που χρηματοδοτούνται από τον
προϋπολογισμό δημοσίων επενδύσεων ή άλλες πηγές
με ανάλογες απαλλαγές και σε είκοσι οκτώ τοις εκατό
(28%) για τις άλλες περιπτώσεις.
8. Ο προϋπολογισμός της υπηρεσίας όταν είναι αναλυτικός
ομαδοποιεί τις ομοειδείς εργασίες με ένδειξη του
αθροίσματος της δαπάνης κάθε ομάδας. Αν δεν υπάρχει
τέτοια ομαδοποίηση νοείται ότι το σύνολο των εργασιών
είναι μία ομάδα. Σε έργα που η προμέτρηση των
εργασιών είναι δύσκολη ή αδύνατη, όπως σε περιπτώσεις
έργων συντήρησης, μπορεί ο προϋπολογισμός να
μην περιλαμβάνει ποσότητες των επιμέρους εργασιών
αλλά μόνο την κατ’ εκτίμηση δαπάνη του συνόλου κάθε
ομάδας ομοειδών εργασιών και το γενικό σύνολο.
9. Οι προσφορές των διαγωνιζομένων ανάλογα με το
σύστημα υποβολής προσφοράς συντάσσονται είτε σε
έντυπα της υπηρεσίας είτε βάσει υποδειγμάτων της
υπηρεσίας, όπως ορίζεται στη διακήρυξη.

Άρθρο 18
Τεύχος παρατηρήσεων
1. Όταν πρόκειται για έργα με προϋπολογισμό που
υπερβαίνει το όριο για το οποίο γίνονται δεκτές εργοληπτικές
επιχειρήσεις πρώτης τάξης, μπορεί η διακήρυξη
να προβλέπει την υποχρέωση των διαγωνιζομένων να
υποβάλουν μαζί με την προσφορά τους, τεύχος παρατηρήσεων
για την τεχνική μελέτη και τα τεύχη, οικονομικά
και συμβατικά, με τα οποία δημοπρατείται το έργο. Για
έργα με προϋπολογισμό που υπερβαίνει το όριο για
το οποίο γίνονται δεκτές εργοληπτικές επιχειρήσεις
δεύτερης τάξης, η διακήρυξη μπορεί να ορίσει ότι το
τεύχος πρέπει να υποβληθεί σε οριζόμενη προθεσμία
πριν από τη δημοπρασία. Με το τεύχος παρατηρήσεων
θα σχολιάζεται η ορθότητα της λύσης, το εφικτό της
κατασκευής, θα επισημαίνονται τυχόν σφάλματα στο
τεχνικό οικονομικό ή στο συμβατικό μέρος ή θα αναφέρεται
ότι διαπιστώθηκε το εφαρμόσιμο της μελέτης
και δεν υπάρχουν παρατηρήσεις.
2. Το περιεχόμενο του τεύχους αυτού, που δεν αποτελεί
συμβατικό στοιχείο, δεν μπορεί να χρησιμοποιηθεί ποτέ
για ερμηνεία της σύμβασης, αλλά χρησιμεύει μόνο για
την εκτίμηση των πραγμάτων κατά την ανάθεση του
έργου και σαν αξιολογικό στοιχείο της εργοληπτικής επιχείρησης
κατά τις σχετικές διαδικασίες του Μέρους III. Τα
ανωτέρω ισχύουν ανάλογα και για το τεύχος παρατηρήσεων
που υποβάλλεται με την εκδήλωση ενδιαφέροντος
συμμετοχής στη δημοπρασία με προεπιλογή, εφόσον
ζητηθεί με την πρόσκληση εκδήλωσης ενδιαφέροντος.
3. Ευστοχία στο σχολιασμό μέσω του τεύχους παρατηρήσεων,
έστω και εκ των υστέρων διαπιστούμενη,
θα αποτελεί ευνοϊκό στοιχείο για την αξιολόγηση του
επιστημονικού δυναμικού της επιχείρησης κατά τις διατάξεις
για το Μ.Ε.Κ. και το Μ.Ε.ΕΠ., ανεξάρτητα από
την ανάληψη ή μη του έργου από την επιχείρηση που
υπέβαλε το τεύχος.

Άρθρο 19
Βραβείο αξιολογότερων μελετών
1. Όταν εφαρμόζεται σύστημα προσφορών που περιλαμβάνει
μελέτη και κατασκευή, μπορεί στη διακήρυξη
να ορίζεται η καταβολή χρηματικού ποσού ως βραβείου
σε αριθμό μελετών που θα επιτύχουν την ανώτερη
βαθμολογία στην αξιολόγηση. Ο αριθμός των μελετών
που βραβεύονται δεν μπορεί να υπερβαίνει τις πέντε (5)
και η βαθμολογία των βραβευμένων δεν μπορεί να είναι
μικρότερη από το εβδομήντα τοις εκατό (70%) της ανώτερης
προβλεπόμενης στη διακήρυξη βαθμολογίας.
2. Το χρηματικό ποσό για κάθε βραβευόμενη μελέτη
καθορίζεται ρητά από τη διακήρυξη και δεν μπορεί να
είναι ανώτερο από τα τρία χιλιοστά της προϋπολογιζόμενης
δαπάνης του έργου. Τα ποσά των βραβείων
πληρώνονται από τις πιστώσεις του έργου. Δεν καταβάλλεται
το βραβείο στον ανάδοχο του έργου για
τον οποίο θεωρείται ότι συμψηφίζεται στο εργολαβικό
αντάλλαγμα.
ΚΕΦΑΛΑΙΟ Δ΄
ΣΥΜΜΕΤΟΧΗ ΣΕ ΔΙΑΓΩΝΙΣΜΟ

Άρθρο 20
Προαπαιτούμενα συμμετοχής σε διαγωνισμό
1. Tα προαπαιτούμενα συμμετοχής σε ένα διαγωνισμό
είναι τα προβλεπόμενα στα πρότυπα τεύχη διακηρύξεων
δημοσίων έργων τα οποία εγκρίθηκαν με την υπ’ αριθμ.
Δ17α/02/115/Φ.Ν 443/3.8.2007 (ΦΕΚ 1586 Β΄) απόφαση του
Υπουργού Περιβάλλοντος, Χωροταξίας και Δημοσίων
Έργων, κατ’ εφαρμογή της εξουσιοδοτικής διάταξης της
παραγράφου 2 του άρθρου 15 του παρόντος.
2. Για τη συμμετοχή εργοληπτικής επιχείρησης οποιασδήποτε
τάξης του Μ.Ε.ΕΠ. σε δημοπρασία δημοσίου
έργου, το οποίο δεν εμπίπτει στο πεδίο εφαρμογής του
κοινοτικού δικαίου, απαιτείται η προσκόμιση αποκλειστικά
και μόνο του πρωτοτύπου της βεβαίωσης εγγραφής
της στο Μ.Ε.ΕΠ..
3. Κατά την κατάθεση της προσφοράς κάθε προσφέρουσα
εργοληπτική επιχείρηση υποχρεούται να υποβάλει
βεβαιώσεις των υπηρεσιών για την εξόφληση των
ασφαλιστικών εισφορών και τη φορολογική ενημερότητα
για τα δημόσια έργα που εκτελεί μόνη της ή σε
κοινοπραξία.
4. Κάθε εργοληπτική επιχείρηση Μ.Ε.ΕΠ. προκειμένου
να αναλάβει την εκτέλεση μέρους ή του συνόλου
δημοσίου έργου, ως ανάδοχος ή ως μέλος αναδόχου
κοινοπραξίας ή ως μέλος κατασκευαστικής κοινοπραξίας
ή ως αναγνωρισμένος υπεργολάβος, σύμφωνα με
το άρθρο 68 του παρόντος, πρέπει να μην έχει μέσα
σε ολόκληρη τη χώρα, πριν από τη συμμετοχή της σε
διαγωνισμό, ανεκτέλεστο μέρος εργολαβιών δημοσίων
έργων του δημόσιου τομέα, ανώτερο από τα πιο κάτω
όρια:
Για τις εργοληπτικές επιχειρήσεις μέχρι και την έκτη
τάξη, από το τριπλάσιο του ανώτατου ορίου της τάξης
τους, για τις εργοληπτικές επιχειρήσεις της έβδομης
τάξης, από το τετραπλάσιο του μεγέθους «κύκλος εργασιών»,
όπως αυτό ορίζεται στην περίπτωση δ΄ της
παραγράφου 2 του άρθρου 99 του παρόντος και χρησιμοποιείται
σαν παρανομαστής του κλάσματος α1 του
Τμήματος Α του Τύπου Κατάταξης ή από το τετραπλάσιο
του μέσου όρου του μεγέθους «κύκλος εργασιών»,
όπως αυτό ορίζεται στην περίπτωση α΄ της παραγράφου
2 του άρθρου 99 του παρόντος, εφόσον αυτό είναι
μεγαλύτερο. Για την εξεύρεση του μέσου όρου ο κύκλος
εργασιών, όπως ορίζεται ανωτέρω, διαιρείται δια
του τρία (3). Κάθε χρόνο οι εταιρείες υποβάλλουν στην
υπηρεσία Μ.Ε.ΕΠ. τα στοιχεία του κύκλου εργασιών του
τελευταίου χρόνου, προκειμένου να επικαιροποιείται ο
κύκλος εργασιών της τελευταίας κάθε φορά τριετίας
και να προκύπτει ο μέσος όρος αυτής σύμφωνα με τα
ανωτέρω, ώστε να διαμορφώνεται κάθε χρόνο και το
όριο ανεκτέλεστου. Για τον υπολογισμό, σύμφωνα με
τα παραπάνω των ανεκτέλεστων υπολοίπων εργασιών
εργοληπτικών επιχειρήσεων που είναι εγγεγραμμένες
στο Μ.Ε.ΕΠ. σε περισσότερες κατηγορίες έργων διαφορετικών
τάξεων λαμβάνεται υπόψη η μεγαλύτερη
τάξη εγγραφής. Το όριο του ανεκτέλεστου υπόλοιπου
εργασιών κάθε έργου διαπιστώνεται με προσκόμιση
βεβαίωσης του Μ.Ε.ΕΠ. ή της αρμόδιας υπηρεσίας που
εκτελεί το αντίστοιχο έργο και εκδίδεται μέσα στο
προηγούμενο εξάμηνο πριν από την ημερομηνία δημοπράτησης
του έργου.
Ως έργα του ευρύτερου δημόσιου τομέα για την
εφαρμογή του ανωτέρω εδαφίου νοούνται τα έργα
που ανατίθενται από τους φορείς που αναφέρονται
στην παράγραφο 1 του άρθρου 14 του ν. 2190/1994 (ΦΕΚ
28 Α΄), ανεξαρτήτως αν οι φορείς αυτοί εξαιρέθηκαν
του πεδίου εφαρμογής της διάταξης αυτής. Στο όριο
ανεκτέλεστου υπολοίπου εργασιών δεν υπολογίζονται
τα έργα που κατασκευάζονται με μερική ή και ολική
αυτοχρηματοδότηση. Με απόφαση του Υπουργού Περιβάλλοντος,
Χωροταξίας και Δημοσίων Έργων μπορούν
να αναπροσαρμόζονται, κατά τις τάξεις του Μ.Ε.ΕΠ., τα
όρια του ανεκτέλεστου μέρους συμβάσεων δημοσίων
έργων που εκτελούνται στην ημεδαπή και τα οποία δεν
πρέπει να υπερβαίνουν οι εγγεγραμμένες στο Μ.Ε.ΕΠ.
εργοληπτικές επιχειρήσεις, προκειμένου να αναλάβουν
την εκτέλεση του συνόλου ή μέρους δημόσιου
έργου, ως ανάδοχοι ή μέλη αναδόχου κοινοπραξίας ή
μέλη κατασκευαστικής κοινοπραξίας ή αναγνωρισμένοι
υπεργολάβοι. Για την αναπροσαρμογή των ορίων, ο
Υπουργός Περιβάλλοντος, Χωροταξίας και Δημοσίων
Έργων λαμβάνει υπόψη ιδίως την ανάγκη δίκαιου καταμερισμού
των έργων μεταξύ των τάξεων του Μ.Ε.ΕΠ.
και το μέγεθος των επιχειρήσεων της κάθε τάξης. Με
την ίδια απόφαση καθορίζεται ο τρόπος απόδειξης της
μη υπέρβασης του ως άνω ορίου, καθώς και οι φορείς,
τα έργα των οποίων υπολογίζονται στο ανεκτέλεστο
μέρος.
5. Για τη συμμετοχή σε διαγωνισμούς δημοσίων έργων
χορηγείται σε κάθε εργοληπτική επιχείρηση εγγεγραμμένη
στο Μ.Ε.ΕΠ. «ενημερότητα πτυχίου», η οποία, σε
συνδυασμό με τη βεβαίωση εγγραφής που εκδίδεται
από την υπηρεσία τήρησης του Μ.Ε.ΕΠ., συνιστά «επίσημο
κατάλογο αναγνωρισμένων εργοληπτών» κατά την
έννοια του άρθρου 151 του παρόντος και απαλλάσσει
τις εργοληπτικές επιχειρήσεις από την υποχρέωση να
καταθέτουν τα επιμέρους δικαιολογητικά στους διαγωνισμούς.
Για την έκδοση και χορήγηση της «ενημερότητας
πτυχίου» οι εργοληπτικές επιχειρήσεις υποβάλλουν
σε τακτά χρονικά διαστήματα, στην υπηρεσία
τήρησης του Μ.Ε.ΕΠ., τα δικαιολογητικά συμμετοχής
τους σε διαγωνισμούς, όπως αυτά ορίζονται από τις
κείμενες διατάξεις.
Τα υποβαλλόμενα δικαιολογητικά, η διαδικασία υποβολής
τους, ο χρόνος ισχύος της «ενημερότητας πτυχίου»,
η διαδικασία ανανέωσής της, οι συνέπειες εκ της
μη υποβολής της σε διαγωνισμό, ο χρόνος εφαρμογής
του μέτρου και κάθε σχετικό θέμα, ορίζονται με την υπ’
αριθμ. Δ15/οικ/24298/28.7.2005 ( ΦΕΚ 1105 Β΄) απόφαση
του Υπουργού Περιβάλλοντος, Χωροταξίας και Δημοσίων
Έργων.
Με απόφαση του Υπουργού Περιβάλλοντος, Χωροταξίας
και Δημόσιων Έργων μπορεί να επανακαθορίζονται
τα ανωτέρω στοιχεία.
6. Για τη συμμετοχή σε δημοπρασία και την υποβολή
οικονομικής προσφοράς απαιτείται η κατάθεση
εγγύησης συμμετοχής σύμφωνα με το άρθρο 24 του
παρόντος.
7. Οι μετοχές των ανωνύμων εταιρειών που συμμετέχουν,
αυτοτελώς ή σε κοινοπραξία ή ένωση προσώπων
ή σε οποιασδήποτε μορφής οντότητα, σε διαγωνιστική
διαδικασία ή διαδικασία ανάθεσης κατασκευής έργων
του δημοσίου ή των νομικών προσώπων του ευρύτερου
δημόσιου τομέα, όπως αυτός οριοθετείται με τις
διατάξεις του ν. 3310/2005, με οικονομικό αντικείμενο ή
αντάλλαγμα ανώτερο του ενός εκατομμυρίου (1.000.000)
ευρώ, είναι υποχρεωτικά ονομαστικές, προκειμένου να
καταστεί εφικτός ο έλεγχος της συνδρομής των λόγων
αποκλεισμού από τις διαγωνιστικές διαδικασίες ή τις
διαδικασίες ανάθεσης σύμφωνα με τις Οδηγίες περί
συντονισμού των διαδικασιών σύναψης συμβάσεων δημοσίων
έργων, όπως εκάστοτε ισχύουν.
8. Με το φάκελο προσφοράς υποβάλλεται και βεβαίωση
τράπεζας, που λειτουργεί νόμιμα στην Ελλάδα,
για την πιστοληπτική ικανότητα της εργοληπτικής επιχείρησης,
εφόσον δημοπρατείται ή ανατίθεται έργο
προϋπολογισμού μεγαλύτερου από το ανώτατο όριο
της τέταρτης τάξης.
9. Μαζί με την κατάθεση της προσφοράς οι εγγεγραμμένες
στο Μ.Ε.ΕΠ. επιχειρήσεις καταθέτουν και αποδεικτικό
ή νόμιμα επικυρωμένο αντίγραφό του, καταβολής
στην εργοληπτική οργάνωση στην οποία ανήκουν των
εισφορών τους που αντιστοιχούν στο χρόνο διεξαγωγής
της δημοπρασίας.
10. Η μη προσκόμιση των ανωτέρω στοιχείων αποτελεί
λόγο αποκλεισμού της επιχείρησης από το διαγωνισμό
και επιβολής των προβλεπόμενων από το νόμο διοικητικών
ποινών.
ΚΕΦΑΛΑΙΟ Ε΄
ΔΙΕΞΑΓΩΓΗ ΔΗΜΟΠΡΑΣΙΑΣ  ΔΙΑΔΙΚΑΣΙΑ
ΚΑΤΑΘΕΣΗΣ ΠΡΟΣΦΟΡΩΝ – ΑΝΑΔΕΙΞΗ ΑΝΑΔΟΧΟΥ

Άρθρο 21
Επιτροπή διαγωνισμού
1. Στα έργα συνολικού προϋπολογισμού μέχρι το ανώτατο
όριο της δεύτερης τάξης του Μ.Ε.ΕΠ., χωρίς να
συνυπολογίζονται τα κονδύλια της αναθεώρησης και
του Φόρου Προστιθέμενης Αξίας (Φ.Π.Α.), η επιτροπή διαγωνισμού
αποτελείται από τρία υπηρεσιακά μέλη, που
ορίζονται από τον προϊστάμενο της υπηρεσίας που διενεργεί
τη δημοπρασία. Ένα από τα μέλη της επιτροπής
ορίζεται ως πρόεδρος. Για την επιτροπή ορίζεται και
αριθμός αναπληρωματικών μελών που αναπληρώνουν
κατά τη σειρά που διορίζονται, οποιαδήποτε από τα τακτικά
μέλη που τυχόν λείπουν, απουσιάζουν ή κωλύονται.
Τα μέλη της επιτροπής διαγωνισμού μπορεί να ορίζονται
για τη διενέργεια περισσότερων διαγωνισμών.
2. Στην περίπτωση αυτή παρίσταται και ένας (1) εκπρόσωπος
των εργοληπτικών οργανώσεων, που υποδεικνύεται
από τις πανελλήνιες εργοληπτικές οργανώσεις με
τον αναπληρωτή του, χωρίς να μετέχει στις διαδικασίες
του διαγωνισμού.
3. Στα έργα συνολικού προϋπολογισμού ανώτερου του
οριζόμενου στην παράγραφο 1, η επιτροπή διαγωνισμού
αποτελείται από:
α) Τέσσερις (4) τεχνικούς υπαλλήλους φορέων του
δημοσίου τομέα, που έχουν την αντίστοιχη δυνατότητα,
ανάλογα με τα στελέχη που διαθέτουν οι υπηρεσίες
για την αξιολόγηση δημοπρατούμενου τεχνικού έργου.
Αν το έργο πρόκειται να χρησιμοποιηθεί από φορέα
άλλον από το φορέα κατασκευής, το ένα από αυτά τα
μέλη προέρχεται από το φορέα που θα χρησιμοποιήσει
το έργο.
β) Έναν (1) εκπρόσωπο των Ο.Τ.Α. που υποδεικνύεται
με τον αναπληρωτή του από την Τοπική Ένωση Δήμων
και Κοινοτήτων του Νομού όταν πρόκειται για έργα νομαρχιακού
επιπέδου, από την Τοπική Ένωση Δήμων και
Κοινοτήτων του Νομού της έδρας της διανομαρχιακής
υπηρεσίας, όταν πρόκειται για τα έργα της και από
την Κεντρική Ένωση Δήμων και Κοινοτήτων σε όλες τις
άλλες περιπτώσεις.
γ) Έναν (1) εκπρόσωπο του Τεχνικού Επιμελητηρίου
της Ελλάδας (ΤΕΕ), που υποδεικνύεται με τον αναπληρωτή
του από τα αρμόδια όργανα του ΤΕΕ. Όταν πρόκειται
για έργα εθνικού ή διανομαρχιακού επιπέδου ο
εκπρόσωπος ορίζεται από τη Διοικούσα Επιτροπή του
ΤΕΕ.
δ) Έναν (1) εκπρόσωπο των εργοληπτικών οργανώσεων
που ορίζεται με τον αναπληρωτή του από τους
υποδεικνυόμενους από τις πανελλήνιες σχετικές οργανώσεις.
Σε περίπτωση που υπάρχουν εργοληπτικές
οργανώσεις που καλύπτουν σε ικανοποιητικό βαθμό
αντιπροσωπευτικότητας τις εργοληπτικές επιχειρήσεις
ενός νομού, ο πιο πάνω εκπρόσωπος υποδεικνύεται από
τις οργανώσεις αυτές όταν πρόκειται για έργα νομαρχιακού
επιπέδου του Νομού αυτού.
Για την υπόδειξη του ανωτέρω εκπροσώπου της περίπτωσης
(δ), καλούνται οι σχετικές ενώσεις να υποδείξουν
κοινό εκπρόσωπο. Σε περίπτωση που οι διάφορες
ενώσεις υποδείξουν διάφορα πρόσωπα ως εκπροσώπους,
ο Υπουργός Περιβάλλοντος, Χωροταξίας και Δημοσίων
Έργων επιλέγει το τακτικό και αναπληρωματικό
μέλος από τα πρόσωπα που προτάθηκαν.
4. Η επιτροπή διαγωνισμού της παραγράφου 3, συγκροτείται
από την προϊσταμένη αρχή του φορέα κατασκευής
του έργου. Από τα μέλη της περίπτωσης α΄
της παραγράφου 3 ορίζεται ο πρόεδρος της επιτροπής
με τον αναπληρωτή του. Στην επιτροπή ορίζεται και
αριθμός αναπληρωματικών μελών της περίπτωσης α΄
της προηγούμενης παραγράφου, που αναπληρώνουν
κατά τη σειρά που διορίζονται οποιαδήποτε από τα
τακτικά αυτά μέλη που τυχόν λείπουν, απουσιάζουν ή
κωλύονται. Το έργο της επιτροπής διεξάγεται με επιμέλεια
του προέδρου.
5. Οι φορείς κατασκευής που συστηματικά δημοπρατούν
έργα μπορεί να συγκροτούν σε ετήσια βάση
επιτροπές διαγωνισμού σε επίπεδο νομαρχιακό, διανομαρχιακό
και εθνικό για το σύνολο των έργων τους
ή κατά κατηγορίες. Στην περίπτωση αυτή διαδικασίες
δημοπρασιών που άρχισαν μέσα στο έτος συνεχίζονται
και ολοκληρώνονται από την ίδια επιτροπή και μετά τη
λήξη του έτους. Η ύπαρξη επιτροπών σε ετήσια βάση
δεν αποκλείει τη συγκρότηση επιτροπής διαγωνισμού
συγκεκριμένου έργου ή έργων. Για τα νομαρχιακού επιπέδου
έργα όλων των υπηρεσιών αρμοδιότητας της
Νομαρχιακής Αυτοδιοίκησης μπορεί η επιτροπή σε
ετήσια βάση να συγκροτηθεί ενιαία για όλα τα έργα
των υπηρεσιών αυτών. Στην περίπτωση αυτή η επιτροπή
συγκροτείται από το Νομάρχη. Στις επιτροπές
ετήσιας βάσης, το μέλος που εκπροσωπεί το φορέα
χρησιμοποίησης του έργου, μπορεί να ορίζεται από
την αρχή ή σε κάθε συγκεκριμένη περίπτωση με αντίστοιχο
προσδιορισμό και του μέλους αντί του οποίου
συμμετέχει στην επιτροπή. Οι αποφάσεις συγκρότησης
όλων των επιτροπών διαγωνισμού, κοινοποιούνται στα
διοριζόμενα μέλη και τις ενδιαφερόμενες υπηρεσίες και
ανακοινώνονται με τοιχοκόλληση στο κατάστημα της
υπηρεσίας που την εκδίδει χωρίς να απαιτείται άλλος
τύπος δημοσιότητας.
6. Οι φορείς του δημόσιου τομέα που δεν εκτελούν
συστηματικά έργα μπορεί γενικά ή σε συγκεκριμένη
περιοχή να μη συστήσουν ιδιαίτερη επιτροπή διαγωνισμού
αλλά να απευθύνονται σε επιτροπή διαγωνισμού
που έχει συγκροτηθεί σε αντίστοιχο επίπεδο από τη
Γ.Γ.Δ.Ε. ή τη Νομαρχιακή Αυτοδιοίκηση.
7. Για τα μέλη των περιπτώσεων β΄, γ΄ και δ΄ της παραγράφου
3 οι φορείς που τα υποδεικνύουν αποστέλλουν
σχετικούς ετήσιους πίνακες εκπροσώπων, από τους
οποίους ορίζονται τα αντίστοιχα μέλη των επιτροπών.
Αν οι πίνακες αυτοί δεν περιέλθουν στην αρμόδια για
τον ορισμό της επιτροπής αρχή μέσα σε είκοσι (20) ημέρες
από τη σχετική πρόσκληση, η αρχή μέχρις ότου της
περιέλθουν σχετικοί πίνακες ορίζει τα αντίστοιχα μέλη
των επιτροπών διαγωνισμού από πρόσωπα που έχουν
την αντίστοιχη ιδιότητα για να υποδειχθούν. Οι πίνακες
μπορεί να συμπληρώνονται ή να αντικαθίστανται από
το φορέα που υποδεικνύει τα μέλη.
8. Για τις προσφορές που υποβάλλονται με τα συστήματα
των περιπτώσεων δ΄, στ΄ και ζ΄ του άρθρου 4 του
παρόντος και για την περίπτωση ειδικών ή μεγάλων
έργων οι επιτροπές διαγωνισμού συμπληρώνονται με
απόφαση της προϊσταμένης αρχής και με άλλα μέλη
που έχουν την κατάλληλη επιστημονική κατάρτιση και
που δεν μπορεί να είναι περισσότερα από τέσσερα
(4). Η επεξεργασία των στοιχείων για την αξιολόγηση
των προσφορών μπορεί να ανατεθεί με την απόφαση
αυτή σε κλιμάκιο της όλης επιτροπής. Με την απόφαση
καθορίζονται και τα μέλη του κλιμακίου.
9. Κατ’ εξαίρεση η προϊσταμένη αρχή, για έργα που
παρουσιάζουν ιδιαίτερα προβλήματα, μπορεί να εφαρμόσει
τις παραγράφους 3 έως 8, έστω και αν τα έργα
αυτά έχουν προϋπολογισμό μικρότερο από το όριο της
παραγράφου 3.
10. Οι επιτροπές διαγωνισμού οφείλουν να παραδώσουν
την εισήγησή τους έγκαιρα, ώστε η αρμόδια αρχή
να αποφασίσει για το αποτέλεσμα του διαγωνισμού
μέσα στην προθεσμία ισχύος των προσφορών.
11. Για τη συγκρότηση και λειτουργία των ανωτέρω
επιτροπών διαγωνισμού εφαρμόζονται συμπληρωματικά
οι διατάξεις των άρθρων 13 έως 15 του ν. 2690/1999.

Άρθρο 22
Διαδικασία κατάθεσης και εξέτασης προσφορών
1. Η ανοιχτή δημοπρασία και η φάση υποβολής των
προσφορών στη δημοπρασία με προεπιλογή διεξάγονται
ημέρα Τρίτη και με ώρα λήξης υποβολής των
προσφορών τη 10η π.μ.. Αν για οποιονδήποτε λόγο δεν
διενεργηθεί η δημοπρασία κατά την αρχικά ορισθείσα
ημέρα ή αν κατά την ημέρα αυτή δεν υποβληθεί καμιά
προσφορά, διενεργείται σε οποιαδήποτε άλλη ημέρα,
η οποία ορίζεται με πράξη της προϊσταμένης αρχής. Η
πράξη αυτή γνωστοποιείται σε όσους ενδιαφερόμενους
έλαβαν τεύχη του διαγωνισμού, πέντε (5) τουλάχιστον
εργάσιμες ημέρες πριν τη νέα ημερομηνία του διαγωνισμού
με τον τρόπο που ορίζεται στη διακήρυξη. Εφόσον
και στη νέα αυτή ημερομηνία δεν καταστεί δυνατή η
διεξαγωγή του διαγωνισμού ή δεν υποβληθούν προσφορές,
μπορεί να ορισθεί και νέα ημερομηνία διεξαγωγής,
εφαρμοζομένων κατά τα λοιπά των διατάξεων των δύο
προηγούμενων εδαφίων. Σε περίπτωση που και στη νέα
αυτή ημερομηνία δεν διεξαχθεί ο διαγωνισμός ή δεν
υποβληθεί καμιά προσφορά, ο διαγωνισμός επαναλαμβάνεται.
Με απόφαση του Υπουργού Περιβάλλοντος,
Χωροταξίας και Δημοσίων Έργων, η οποία τίθεται σε
ισχύ ένα (1) μήνα μετά τη δημοσίευσή της στην Εφημερίδα
της Κυβερνήσεως, μπορεί για διαγωνισμούς που
διεξάγονται με τα συστήματα μελέτηκατασκευή και
μερική ή ολική αυτοχρηματοδότηση του έργου με διάφορα
ανταλλάγματα, να ορίζεται διαφορετική ημέρα
υποβολής των προσφορών, καθώς και μία (1) ακόμη ημέρα
διεξαγωγής διαγωνισμών. Με αποφάσεις των κατά
τόπους νομαρχών και για διαγωνισμούς που διεξάγονται
σε νησιά μπορεί να καθορίζεται μία (1) επιπλέον ημέρα
της εβδομάδας για τη διεξαγωγή των δημοπρασιών των
φορέων του νομού.
2. Η κατάθεση των δικαιολογητικών συμμετοχής και
της οικονομικής προσφοράς σε δημοπρασία δημοσίου
έργου, το οποίο δεν εμπίπτει στο πεδίο εφαρμογής του
κοινοτικού δικαίου γίνεται αυτοπροσώπως, για ατομική
επιχείρηση από το φυσικό πρόσωπο που την ασκεί, για
ομόρρυθμη και ετερόρρυθμη εταιρεία από το νόμιμο
εκπρόσωπο ή εξουσιοδοτημένο ομόρρυθμο εταίρο της,
για την εταιρεία περιορισμένης ευθύνης από εξουσιοδοτημένο
διαχειριστή και για ανώνυμη εταιρεία από εξουσιοδοτημένο
μέλος του Διοικητικού της Συμβουλίου.
Σε περίπτωση κοινοπραξίας την προσφορά καταθέτουν
είτε όλοι οι κοινοπρακτούντες, ο καθένας νόμιμα
εκπροσωπούμενος ή αντιπροσωπευόμενος όπως παραπάνω,
είτε ένας από τους κοινοπρακτούντες που ορίζεται
με συμβολαιογραφικό έγγραφο ως κοινός εκπρόσωπος
της κοινοπραξίας. Απαγορεύεται η εκπροσώπηση
δύο ή περισσότερων διαγωνιζόμενων εργοληπτικών επιχειρήσεων
ή κοινοπραξιών από τον ίδιο εκπρόσωπο.
3. Οι οικονομικές προσφορές στις δημοπρασίες υποβάλλονται
πάντα μέσα σε σφραγισμένο φάκελο που
αναγράφει τον τίτλο της εργοληπτικής επιχείρησης και
την επιγραφή «οικονομική προσφορά για το έργο…». Τα
λοιπά έγγραφα και δικαιολογητικά που έχουν ζητηθεί
από τη διακήρυξη, παραδίδονται σε χωριστό ανοιχτό
φάκελο, στον οποίο περιέχονται και τα κατά νόμο μηχανόσημα
των συμβατικών τευχών που υπολογίζονται με
βάση τον προϋπολογισμό της υπηρεσίας. Αν η προσφορά
περιλαμβάνει και τεχνικές προτάσεις του υποψηφίου
(σύστημα μελέτη και κατασκευή), η τεχνική προσφορά
υποβάλλεται σε τρίτο ιδιαίτερο κλειστό φάκελο.
4. Οι οικονομικές προσφορές (Τιμολόγιο προσφοράς
– προϋπολογισμός, έντυπο προσφοράς εκπτώσεων κ.λπ.)
υπογράφονται πάντοτε από το νόμιμο εκπρόσωπο της
εργοληπτικής επιχείρησης ή κοινοπραξίας, ο οποίος μονογράφει
τις προσφορές και κατά φύλλο. Μονογραφές
που τυχόν λείπουν μπορεί να συμπληρωθούν ενώπιον
της επιτροπής διαγωνισμού μετά το άνοιγμα των προσφορών.
Αν ο ενδιαφερόμενος αρνηθεί να μονογράψει,
τότε μονογράφει η επιτροπή τα σχετικά φύλλα και η
προσφορά θεωρείται ισχυρή.
5. Η έναρξη παραλαβής κηρύσσεται από τον πρόεδρο
της επιτροπής διαγωνισμού μισή ώρα πριν από την
ώρα λήξης. Η παραλαβή μπορεί να συνεχισθεί και μετά
την ώρα λήξης, αν η παράδοση προσφορών που έχει
έγκαιρα αρχίσει συνεχίζεται χωρίς διακοπή λόγω του
πλήθους των προσελθόντων ενδιαφερομένων. Η λήξη
της παραλαβής κηρύσσεται επίσης από τον πρόεδρο
της επιτροπής με προειδοποίηση ολίγων λεπτών της
ώρας και μετά την κήρυξη της λήξης δεν γίνεται δεκτή
άλλη προσφορά.
6. Η κατάθεση των δικαιολογητικών συμμετοχής των
διαγωνιζομένων, των οικονομικών προσφορών, καθώς
και των τεχνικών προσφορών, στις περιπτώσεις που
προβλέπεται κατά το νόμο η υποβολή τους, γίνεται
ταυτόχρονα. Όταν ως κριτήριο ανάθεσης επιλέγεται η
χαμηλότερη τιμή κατά την παράγραφο 1 του άρθρου 26
του παρόντος, η παραλαβή και η εξέταση των προσφορών
στην ανοικτή δημοπρασία γίνεται από την επιτροπή
διαγωνισμού αυθημερόν, σε δημόσια συνεδρίαση και
σε ενιαίο στάδιο, το οποίο περιλαμβάνει τον έλεγχο
των δικαιολογητικών συμμετοχής, την αποσφράγιση
και τον έλεγχο των οικονομικών προσφορών και την
υποβολή του πρακτικού της για το αποτέλεσμα της
δημοπρασίας.
7. Κατά την υποβολή των δικαιολογητικών συμμετοχής
και των οικονομικών προσφορών, η επιτροπή διαγωνισμού
ελέγχει τη νομιμοποίηση των προσώπων που τα
υποβάλλουν, εκτός της περιπτώσεως της ταχυδρομικής
αποστολής των προσφορών, όταν αυτή επιτρέπεται
κατά τις κείμενες διατάξεις. Οι προσφορές που παραλαμβάνονται
καταχωρούνται κατά σειρά κατάθεσής
τους στο πρακτικό της δημοπρασίας, στο οποίο ειδικότερα
γράφονται η σειρά προσέλευσης, η επωνυμία
της εργοληπτικής επιχείρησης, η τάξη και κατηγορίας
της, ο εξουσιοδοτημένος εκπρόσωπος, καθώς και η
εκπλήρωση άλλων τυχόν τυπικών προϋποθέσεων που
απαιτεί η διακήρυξη. Όλοι οι φάκελοι αριθμούνται με
τον αύξοντα αριθμό προσέλευσης των ενδιαφερομένων,
όπως καταχωρήθηκαν στο πρακτικό και μονογράφονται
από τα μέλη της επιτροπής. Μετά την ολοκλήρωση της
παραλαβής των προσφορών και καταγραφής των δικαιολογητικών
συμμετοχής, ελέγχεται και επιστρέφεται το
πρωτότυπο της βεβαίωσης εγγραφής στο Μ.Ε.ΕΠ. και
ακολουθεί αμέσως η αποσφράγιση των οικονομικών
προσφορών και ανακοίνωση των επί μέρους στοιχείων
τους τα οποία καταχωρούνται στο πρακτικό. Η διαδικασία
περατώνεται την ίδια ημέρα με την υπογραφή των
υποβληθέντων δικαιολογητικών και των οικονομικών
προσφορών των διαγωνιζομένων από τα μέλη της επιτροπής.
Η μη υποβολή οποιουδήποτε από τα δικαιολογητικά
συμμετοχής που προβλέπονται στη διακήρυξη
καθιστά την προσφορά απαράδεκτη.
8. Ο πλήρης έλεγχος των δικαιολογητικών συμμετοχής
και των οικονομικών προσφορών ολοκληρώνεται την
ημέρα της δημοπρασίας και διενεργείται κατά τη σειρά
της μειοδοσίας, αρχίζοντας από τον πρώτο μειοδότη.
Αν η ολοκλήρωση του ελέγχου δεν είναι δυνατή την
ίδια ημέρα, λόγω του μεγάλου αριθμού των προσφορών,
ελέγχονται τουλάχιστον οι δέκα (10) πρώτες κατά σειρά
μειοδοσίας προσφορές. Στην περίπτωση αυτή η διαδικασία
συνεχίζεται τις επόμενες εργάσιμες ημέρες, εκτός
αν υφίσταται σπουδαίος λόγος για την αναβολή της
σε ημέρα και ώρα που ανακοινώνεται με τοιχοκόλληση
στον πίνακα ανακοινώσεων της υπηρεσίας.
9. Η εφαρμογή της όλης διαδικασίας καταχωρείται
στο πρακτικό της επιτροπής διαγωνισμού ή σε παράρτημά
του που υπογράφεται από τον πρόεδρο και τα
μέλη της. Ακολουθεί ανακοίνωση του προέδρου της
επιτροπής, σε πίνακα της υπηρεσίας στην οποία διεξάγονται
οι ανοιχτές συνεδριάσεις της, με την οποία
γνωστοποιείται στους διαγωνιζόμενους ότι το πρακτικό
διατίθεται για ενημέρωσή τους και ότι μπορούν μέσα
σε πέντε (5) ημέρες από την ανωτέρω ανακοίνωση να
υποβάλουν όλες τις τυχόν ενστάσεις τους, οι οποίες
απευθύνονται στην προϊσταμένη αρχή.
10. Αν κατά του ανωτέρω πρακτικού δεν υποβληθούν
ενστάσεις, η επιτροπή διαγωνισμού ολοκληρώνει το
πρακτικό για το αποτέλεσμα της δημοπρασίας και το
υποβάλλει στην προϊσταμένη αρχή, η οποία εγκρίνει
το αποτέλεσμα, επιφυλασσομένων των διατάξεων του
άρθρου 27 του παρόντος. Αν υποβληθούν ενστάσεις, η
επιτροπή διαγωνισμού τις διαβιβάζει μαζί με το πρακτικό
και τη γνώμη της στην προϊσταμένη αρχή, η οποία
εκδικάζει τις ενστάσεις, αποφασίζει και τελικά εγκρίνει
το αποτέλεσμα.

Άρθρο 23
Διαδικασία με προεπιλογή
1. Για την εφαρμογή της διαδικασίας δημοπράτησης
έργου με προεπιλογή, σύμφωνα με την περίπτωση β΄
του άρθρου 3 του παρόντος, απαιτείται προηγούμενη
απόφαση του Υπουργού Περιβάλλοντος, Χωροταξίας
και Δημοσίων Έργων, μετά από γνώμη του Τμήματος
Κατασκευών του Συμβουλίου Δημόσιων Έργων της
Γ.Γ.Δ.Ε. του Υπουργείου Περιβάλλοντος, Χωροταξίας
και Δημοσίων Έργων.
2. Η δημοπρασία με προεπιλογή διεξάγεται ως εξής:
Αρχικά εκδηλώνουν ενδιαφέρον συμμετοχής όλοι όσοι
θεωρούν ότι διαθέτουν τα προσόντα που προδιαγράφονται
στη διακήρυξη. Ακολουθεί προεπιλογή και πρόσκληση
για συμμετοχή στην κυρίως δημοπρασία και
επίδοση προσφοράς εκείνων που έχουν προεπιλεγεί.
3. Η διακήρυξη για την εκδήλωση ενδιαφέροντος από
μέρους εργοληπτικών επιχειρήσεων που επιθυμούν να
επιλεγούν για να συμμετάσχουν στη δημοπρασία αυτή
περιέχει στοιχεία ανάλογα με τα αναφερόμενα στην
παράγραφο 6 του άρθρου 15 του παρόντος Κώδικα και
επιπλέον περιέχει την πιθανολογούμενη ημερομηνία
που οι προεπιλεγόμενοι θα κληθούν να υποβάλουν προσφορά.
Για την προεπιλογή δεν απαιτείται η κατάθεση
εγγύησης αλλά η διακήρυξη αναφέρει την απαιτούμενη
εγγύηση για τη συμμετοχή στο στάδιο υποβολής των
προσφορών.
4. Περίληψη της διακήρυξης για την εκδήλωση ενδιαφέροντος
στις δημοπρασίες με προεπιλογή δημοσιεύεται
τουλάχιστον δεκαπέντε (15) ημέρες πριν από
την τελευταία ημερομηνία παραλαβής αιτήσεων, όπως
ορίζεται στο πρώτο εδάφιο της παραγράφου 8 του
άρθρου 15 του παρόντος.
5. Η κατάθεση των αιτήσεων για εκδήλωση ενδιαφέροντος,
που συνοδεύεται από τα δικαιολογητικά που
προβλέπει η διακήρυξη, γίνεται στην έδρα της υπηρεσίας
που ορίζει η διακήρυξη. Μπορεί με τη διακήρυξη
να ορίζεται και άλλος τρόπος παραλαβής αιτήσεων,
όπως και να παρέχεται η δυνατότητα αποστολής των
αιτήσεων ταχυδρομικώς ή με οποιοδήποτε πρόσωπο
χωρίς ειδική εξουσιοδότηση.
6. Μετά τη λήξη της προθεσμίας που έχει ταχθεί για
τη συγκέντρωση αιτήσεων για την εκδήλωση ενδιαφέροντος
για προεπιλογή, η αρμόδια υπηρεσία διαβιβάζει
το σύνολο των αιτήσεων με τα δικαιολογητικά που τις
συνοδεύουν στην επιτροπή προεπιλογής. Η επιτροπή
αυτή που συγκροτείται από την προϊσταμένη αρχή δεν
μπορεί να έχει περισσότερα από επτά (7) μέλη και αποφασίζει
για τη συγκεκριμένη προεπιλογή με σχετικό
πρακτικό στο οποίο περιλαμβάνει και όλα τα στοιχεία
που έλαβε υπόψη της. Κατάλογος με τις εργοληπτικές
επιχειρήσεις που υπέβαλαν αίτηση τοιχοκολλάται στο
κατάστημα της αρμόδιας αρχής.
7. Η επιλογή στηρίζεται στη μελέτη των φακέλων των
ενδιαφερομένων και στα κριτήρια της εγγραφής τους
στο Μ.Ε.ΕΠ., που εκτιμώνται ειδικά για τη συγκεκριμένη
περίπτωση. Το αποτέλεσμα της προεπιλογής ανακοινώνεται
εγγράφως από την αρμόδια υπηρεσία σε όλους
όσους υπέβαλαν αίτηση είτε έχουν επιλεγεί είτε όχι. Οι
ενστάσεις για την προεπιλογή υποβάλλονται σύμφωνα
με τα οριζόμενα στο άρθρο 25 του παρόντος.
8. Οι προσκλήσεις για υποβολή προσφοράς από εργοληπτικές
επιχειρήσεις που προεπελέγησαν κατά τη
διαδικασία προεπιλογής, στέλνονται στους παραλήπτες
επί αποδείξει μέσα στις προθεσμίες της παραγράφου
8 του άρθρου 15 του παρόντος, που αντιστοιχούν στο
σύστημα και το είδος του διαγωνισμού. Όταν μετά την
προεπιλογή κληθούν οι επιλεγέντες να υποβάλουν προσφορά,
εφαρμόζονται οι διατάξεις της παραγράφου 2
του άρθρου 22 του παρόντος.

Άρθρο 24
Εγγύηση συμμετοχής  Χρόνος ισχύος
των προσφορών
1. Το ύψος της εγγύησης συμμετοχής ορίζεται πάντοτε
στη διακήρυξη σταθερό για όλους τους ενδιαφερόμενους
και προσδιορίζεται στο δύο τοις εκατό (2%)
της προϋπολογιζόμενης αξίας του έργου, με ανάλογη
στρογγύλευση. Σε περιπτώσεις που το έργο είναι ιδιαίτερα
σημαντικό ή επείγον, η εγγύηση συμμετοχής μπορεί
να καθορίζεται μέχρι τέσσερα τοις εκατό (4%) της
προϋπολογιζόμενης αξίας με ανάλογη επίσης στρογγύλευση.
Η εγγύηση συμμετοχής παρέχεται, όπως ορίζεται
στην παράγραφο 5.
2. Οι προσφορές που υποβάλλονται στους διαγωνισμούς
για την ανάθεση των δημοσίων έργων δεσμεύουν
τους προσφέροντες για χρονικό διάστημα έξι (6) μηνών,
μέσα στο οποίο πρέπει να συναφθεί η σύμβαση. Όταν
στο διαγωνισμό υποβάλλονται και τεχνικές προσφορές,
ο χρόνος ισχύος των προσφορών ανέρχεται σε δέκα (10)
μήνες. Ειδικότερα στους διαγωνισμούς που υπόκεινται
εκ του νόμου στον προσυμβατικό έλεγχο νομιμότητας
του Ελεγκτικού Συνεδρίου, ο ως άνω χρόνος ισχύος των
προσφορών προσαυξάνεται κατά τρεις (3) επιπλέον μήνες
αντίστοιχα. Στα έργα που ανατίθενται με το σύστημα
προσφοράς του άρθρου 11 του παρόντος, ο χρόνος
ισχύος της προσφοράς ορίζεται από τη διακήρυξη.
3. Επιτρέπεται, οι εγγυητικές επιστολές για τη συμμετοχή,
να έχουν προθεσμία ισχύος, που όμως θα υπερβαίνει
κατά τριάντα (30) ημέρες τον προδιαγραφόμενο
χρόνο ισχύος των προσφορών.
4. Η εγγύηση συμμετοχής των τριών πρώτων κατά
σειρά μειοδοσίας υποψηφίων επιστρέφεται μετά την
υπογραφή της σύμβασης. Οι εγγυήσεις συμμετοχής των
άλλων διαγωνιζόμενων αποδίδονται μετά την έγκριση
του αποτελέσματος του διαγωνισμού ή και νωρίτερα αν
το ζητήσει ο ενδιαφερόμενος που δεν υπέβαλε ένσταση
και η αρχή που διενεργεί το διαγωνισμό δεν πιθανολογεί
την ανατροπή του αποτελέσματος με ενδεχόμενη
την ανακήρυξή του ως αναδόχου.
5. Η εγγύηση συμμετοχής των προηγούμενων παραγράφων,
παρέχεται με εγγυητικές επιστολές του
Ταμείου Συντάξεων Εργοληπτών Δημόσιων Έργων
(Τ.Σ.Μ.Ε.Δ.Ε.) ή τραπεζών που λειτουργούν νόμιμα στην
Ελλάδα ή οποιοδήποτε άλλο κράτος  μέλος της Ευρωπαϊκής
Ένωσης (Ε.Ε.) ή του Ευρωπαϊκού Οικονομικού
Χώρου (Ε.Ο.Χ.) ή του Παγκόσμιου Οργανισμού Εμπορίου
(Π.Ο.Ε.), συνοδευόμενες από επίσημη μετάφρασή τους
στην ελληνική γλώσσα. Μπορεί επίσης να παρέχεται και
με γραμμάτιο του Ταμείου Παρακαταθηκών και Δανείων
για παρακατάθεση σε αυτό του αντίστοιχου χρηματικού
ποσού ή χρεογράφων που προβλέπεται η τέτοια
χρήση τους και με την τιμή που προβλέπουν για αυτά
οι ειδικές διατάξεις.
Οι ως άνω εγγυητικές επιστολές πρέπει, προκειμένου
να γίνουν αποδεκτές από την υπηρεσία, να απευθύνονται
στην αρχή που διεξάγει το διαγωνισμό, ή στο
φορέα κατασκευής ή στον κύριο του έργου, να αναφέρουν
σαφώς τα στοιχεία της επιχείρησης υπέρ της
οποίας παρέχονται, τον τίτλο του έργου, το ποσό για το
οποίο παρέχεται η εγγύηση και το χρόνο ισχύος, όπως
αυτά προβλέπονται στη διακήρυξη, επιπλέον δε να περιλαμβάνουν
παραίτηση του εγγυητή από το δικαίωμα
διζήσεως και υπόσχεση για την απροφάσιστη καταβολή
του ποσού, εντός πέντε (5) το πολύ εργασίμων ημερών
από την ημέρα λήψεως της σχετικής ειδοποίησης.
6. Η εγγύηση συμμετοχής στη δημοπρασία καταπίπτει
υπέρ του κυρίου του έργου, αν η προσφορά που
υποβάλλεται δεν τηρεί τους βασικούς όρους της διακήρυξης
και των τευχών δημοπράτησης από μέρους της
εργοληπτικής επιχείρησης. Η απόφαση κατάπτωσης της
εγγύησης εκδίδεται μετά από γνώμη του Συμβουλίου
Δημόσιων Έργων.

Άρθρο 25
Ενστάσεις κατά τις διαδικασίες δημοπρασιών
Ενστάσεις κατά του κύρους των δημοπρασιών μπορεί
να υποβληθούν μόνο από επιχειρήσεις που συμμετέχουν
στο διαγωνισμό ή αποκλείστηκαν από αυτόν σε
οποιοδήποτε στάδιο της διαδικασίας του. Οι ενστάσεις
μπορεί να υποβληθούν μόνο για τα στάδια προεπιλογής,
κατάθεσης προσφορών και αξιολόγησης και για λόγους
που ανακύπτουν κατά το αντίστοιχο στάδιο.
Οι ενστάσεις υποβάλλονται μέσα σε πέντε (5) ημέρες
από την ανακοίνωση του αποτελέσματος του αντίστοιχου
σταδίου και απευθύνονται στην προϊσταμένη αρχή
η οποία και αποφασίζει.

Άρθρο 26
Ανάδειξη αναδόχου κατασκευής έργων
1. Η ανάθεση της κατασκευής των δημοσίων έργων
γίνεται υποχρεωτικά στην εργοληπτική επιχείρηση ή
κοινοπραξία η οποία προσέφερε τη χαμηλότερη τιμή,
υπό τον όρο ότι καλύπτει όλες τις προϋποθέσεις συμμετοχής
στο διαγωνισμό. Αν η ισχύς της προσφοράς του
αναδειχθέντος μειοδότη έχει λήξει και δεν συμφωνεί
στην παράταση ισχύος της προς το σκοπό σύναψης
της σύμβασης, η προϊσταμένη αρχή απευθύνεται στο
δεύτερο κατά σειρά μειοδότη, στον οποίο κατακυρώνει
το διαγωνισμό αν αυτός συμφωνεί στην παράταση και
ούτω καθεξής, υπό την επιφύλαξη και στην περίπτωση
αυτή, των διατάξεων του άρθρου 27 του παρόντος.
2. Μετά τον κατά νόμο έλεγχο της νομιμότητας της
διαδικασίας ανάθεσης από το Ελεγκτικό Συνέδριο και
πριν από τη σύναψη της σύμβασης, η προϊσταμένη αρχή
ζητεί από την εργοληπτική επιχείρηση ή κοινοπραξία
που αναδείχθηκε μειοδότρια, τάσσοντας την κατά την
κρίση της αναγκαία προθεσμία, η οποία δεν μπορεί
να είναι μικρότερη των δέκα (10) ημερών, να προσκομίσει
εκ νέου, επικαιροποιημένα, τα δικαιολογητικά
συμμετοχής που προσκομίσθηκαν στο διαγωνισμό και
έχει τυχόν λήξει ο χρόνος ισχύος τους, επιπλέον δε,
σε κάθε περίπτωση, πιστοποιητικό περί μη κηρύξεως
σε πτώχευση, εκκαθάριση και αναγκαστική διαχείριση.
Το πιστοποιητικό αυτό πρέπει να φέρει απαραίτητα
χρόνο έκδοσης μετά την κοινοποίηση της σχετικής
πρόσκλησης της υπηρεσίας. Αν η τεθείσα προθεσμία
παρέλθει άπρακτη ή αν τα προσκομισθέντα δικαιολογητικά
είναι ελλιπή ή αν εξέλιπαν οι προϋποθέσεις υπό
τις οποίες έγινε δεκτός στο διαγωνισμό ο μειοδότης,
εξετάζεται η ανάθεση της κατα σκευής στην αμέσως
επόμενη, κατά σειρά μειοδοσίας, εργοληπτική επιχείρηση
ή κοινοπραξία υπό τις ίδιες προϋποθέσεις και
ούτω καθεξής έως ότου καταστεί δυνατή η ανάθεση,
υπό την επιφύλαξη του άρθρου 27 του παρόντος. Η μη
έγκαιρη προσκόμιση των ως άνω δικαιολογητικών, για
λόγους που οφείλονται σε υπαιτιότητα του μειοδότη,
έχει ως συνέπεια την άμεση κατάπτωση της εγγυητικής
επιστολής συμμετοχής και αποτελεί λόγο πειθαρχικής
δίωξης κατά τις διατάξεις του άρθρου 82 και επόμενα
του παρόντος. Σε περίπτωση μειοδότριας κοινοπραξίας,
τις συνέπειες του προηγούμενου εδαφίου υφίσταται το
υπαίτιο μέλος της.
3. Οι διατάξεις των προηγούμενων παραγράφων εφαρμόζονται
υποχρεωτικά και στην περίπτωση διαγωνισμού
μεταξύ περιορισμένου αριθμού επιχειρήσεων, όταν η
ανάθεση γίνεται με βάση την οικονομική προσφορά
των διαγωνιζόμενων. Στις περιπτώσεις διαγωνισμών με
τα συστήματα προσφοράς: α) μελέτη και κατασκευή,
β) αξιοποίηση ακινήτων με αντιπαροχή και γ) μερική
ή ολική αυτοχρηματοδότηση του έργου με διάφορα
ανταλλάγματα, ο ανάδοχος αναδεικνύεται κατά τις ειδικές
περί αυτών διατάξεις.

Άρθρο 27
Έγκριση του αποτελέσματος της δημοπρασίας
1. Η δημοπρασία δεν ολοκληρώνεται πριν εγκριθεί το
αποτέλεσμά της από την προϊσταμένη αρχή.
2. Η διαδικασία ή και το αποτέλεσμα της δημοπρασίας
ακυρώνεται πριν από την έκδοση της κατακυρωτικής
απόφασης με αιτιολογημένη απόφαση της προϊσταμένης
αρχής, ενώ και η εκδοθείσα απόφαση κατακύρωσης
ανακαλείται από την ίδια, πριν από τη σύναψη
της σύμβασης, εφόσον συντρέχει έστω και μία από τις
ακόλουθες περιπτώσεις:
α) Κατά τη διεξαγωγή του διαγωνισμού εμφιλοχώρησαν
παραβιάσεις των κειμένων διατάξεων ή των όρων
της διακήρυξης, οι οποίες επηρεάζουν το αποτέλεσμα
της δημοπρασίας και δεν μπορούν να αποκατασταθούν
αλλιώς παρά με την ακύρωση του αποτελέσματος.
β) Η οικονομική προσφορά του τελικού μειοδότη κρίνεται
μη ικανοποιητική για τον κύριο του έργου. Στην
περίπτωση αυτή, για την ακύρωση απαιτείται γνώμη
του Τεχνικού Συμβουλίου του Υπουργείου στο οποίο
υπάγεται ή από το οποίο εποπτεύεται η αναθέτουσα
αρχή, ή το τεχνικό συμβούλιο της οικείας περιφέρειας,
όταν στο οικείο Υπουργείο δεν υφίσταται τεχνικό συμβούλιο
και όταν αναθέτουσες αρχές είναι οργανισμοί
τοπικής αυτοδιοίκησης Α΄ και Β΄ βαθμού ή ενώσεις ή
νομικά πρόσωπα των οργανισμών αυτών.
γ) Ο συναγωνισμός δεν υπήρξε επαρκής ή υπάρχουν
βάσιμες ενδείξεις ότι οι διαγωνιζόμενοι συνεννοήθηκαν
για να αποφύγουν τον πραγματικό συναγωνισμό. Σε
περίπτωση ακύρωσης του αποτελέσματος της δημοπρασίας
ή ανάκλησης της σχετικής απόφασης λόγω
συνεννόησης των διαγωνιζομένων, οι συνεννοηθέντες
αποκλείονται από την καθ’ οιονδήποτε τρόπο συμμετοχή
στην εκτέλεση του προς ανάθεση έργου και κινείται
εναντίον τους υποχρεωτικά, με πρωτοβουλία της
προϊσταμένης αρχής, η προβλεπόμενη από τις κείμενες
διατάξεις πειθαρχική διαδικασία.
3. Η προϊσταμένη αρχή μπορεί, με αιτιολογημένη απόφασή
της, αν διαπιστώσει ότι εμφιλοχώρησαν λάθη ή
παραλείψεις κατά τη διαδικασία του διαγωνισμού, να
ακυρώσει μερικά τη διαδικασία της δημοπρασίας ή να
αναμορφώσει το αποτέλεσμά της ή να διατάξει την
επανάληψή της από το σημείο που συντελέστηκε το
λάθος ή η παράλειψη.
4. Η προϊσταμένη αρχή μπορεί με αιτιολογημένη απόφασή
της να ανακαλέσει τη διακήρυξη του διαγωνισμού,
σε οποιοδήποτε στάδιο της διαδικασίας, αν δεν έχει
πλέον ενδιαφέρον στην εκτέλεση του έργου, ή προκειμένου
να δημοπρατήσει πάλι το έργο με τροποποίηση
των αρχικών όρων ή να το κατασκευάσει με οποιονδήποτε
άλλο νόμιμο τρόπο. Η προϊσταμένη αρχή μπορεί
επίσης, με αιτιολογημένη απόφασή της, να ανακαλέσει
τη διακήρυξη του διαγωνισμού, αν η σύμβαση δεν έχει
συναφθεί ή έχει καταστεί βέβαιο ότι δεν πρόκειται να
συναφθεί μέσα σε διάστημα δώδεκα (12) μηνών από την
ημέρα δημοσίευσης της διακήρυξης ή δεκαοκτώ (18)
μηνών, στις περιπτώσεις διαγωνισμού με προεπιλογή
ή με εφαρμογή του συστήματος προσφοράς που περιλαμβάνει
μελέτη – κατασκευή. Το αμέσως προηγούμενο
εδάφιο δεν εφαρμόζεται στην περίπτωση εφαρμογής
του συστήματος προσφοράς για την αξιοποίηση ακινήτων
από τον εργοδότη με το σύστημα της αντιπαροχής,
καθώς και του συστήματος προσφοράς που περιλαμβάνει
τη μερική ή ολική αυτοχρηματοδότηση έργου, με
διάφορα ανταλλάγματα.

Άρθρο 28
Προϋποθέσεις εφαρμογής της απευθείας ανάθεσης ή
διαγωνισμού μεταξύ περιορισμένου αριθμού
προσκαλούμενων εργοληπτικών επιχειρήσεων
Η απευθείας ανάθεση ή διαγωνισμός μεταξύ περιορισμένου
αριθμού προσκαλούμενων εργοληπτικών επιχειρήσεων,
ως τρόπος επιλογής εργοληπτικής επιχείρησης
για την κατασκευή δημόσιου έργου, αποτελεί εξαιρετική
διαδικασία και επιτρέπεται μόνο:
α) Όταν πρόκειται για σύμβαση έργου που υπάγεται
στο άρθρο 118. Η σύμβαση χαρακτηρίζεται ως απόρρητη
με απόφαση του Πρωθυπουργού.
β) Όταν συντρέχουν οι προϋποθέσεις των άρθρων 57
παράγραφος 1, 124 και 125.

Άρθρο 29
Πρόχειρος Διαγωνισμός – Προφορική Δημοπρασία
1. Αν πρόκειται για έργο που ο προϋπολογισμός του
είναι μεγαλύτερος από το όριο που επιτρέπεται η απευθείας
ανάθεση και μέχρι του ποσού που καθορίζεται
κάθε φορά, σύμφωνα με τις διατάξεις του β΄ εδαφίου
της παραγράφου 1 του άρθρου 83 του ν. 2362/1995 (ΦΕΚ
247 Α΄), μπορεί να διενεργηθεί πρόχειρος διαγωνισμός
ή προφορική δημοπρασία, σύμφωνα με τα οριζόμενα
στις επόμενες παραγράφους.
2. Ο πρόχειρος διαγωνισμός διενεργείται με συνοπτική
διαδικασία από τριμελή επιτροπή.
3. Η προφορική δημοπρασία διενεργείται με προφορικές
προσφορές ποσοστού έκπτωσης ενώπιον της επιτροπής
διεξαγωγής της. Η επιτροπή καταγράφει στο
πρακτικό τα στοιχεία του κάθε διαγωνιζόμενου και την
έκπτωση που δηλώνει. Καθένας απ’ αυτούς που συμμετέχει
στη δημοπρασία μπορεί, μετά την εκφώνηση
και καταγραφή από άλλο συμμετέχοντα, ευνοϊκότερης
προσφοράς για τον κύριο του έργου, να προσφέρει ξανά
μεγαλύτερο ποσοστό έκπτωσης. Το πρακτικό, μόλις
τελειώσει ο διαγωνισμός, κλείνει και προσυπογράφεται
από τον τελευταίο μειοδότη. Στις προφορικές δημοπρασίες
κάθε διαγωνιζόμενος προσφέρει ενιαίο ποσοστό
έκπτωσης για όλες τις τιμές του τιμολογίου της υπηρεσίας
σε ακέραιες μονάδες επί τοις εκατό (%).
4. Οι προφορικές δημοπρασίες της προηγούμενης παραγράφου
διενεργούνται με βάση κείμενο των όρων και
τιμών που εγκρίνεται από τη διευθύνουσα υπηρεσία.
5. Ανακοίνωση για τη δημοπρασία δημοσιεύεται σε μια
ημερήσια τοπική εφημερίδα πέντε τουλάχιστον ημέρες
πριν από τη δημοπρασία και τοιχοκολλάται πριν από
την ίδια προθεσμία στο χώρο ανακοινώσεων της υπηρεσίας
που διενεργεί τη δημοπρασία. Αν δεν εκδίδεται
στα όρια του Νομού τέτοια εφημερίδα αρκεί η πιο πάνω
τοιχοκόλληση. Παράλληλα μπορεί πάντοτε κατά την
κρίση της υπηρεσίας να ακολουθηθεί και οποιοσδήποτε
άλλος πρόσφορος τρόπος γνωστοποίησης της
δημοπρασίας.
6. Η προσφορά δεσμεύει αυτόν που την υποβάλλει
επί ένα (1) μήνα από τη διεξαγωγή της δημοπρασίας.
Μέσα σε αυτό το μήνα πρέπει να υπογραφεί η σχετική
σύμβαση.
7. Η έγκριση του αποτελέσματος της δημοπρασίας
γίνεται από τη διευθύνουσα υπηρεσία.
8. Κατά τα λοιπά για την εγγύηση συμμετοχής, την
επιτροπή διεξαγωγής της δημοπρασίας και την κατάρτιση
της σύμβασης εφαρμόζονται ανάλογα οι σχετικές
διατάξεις του παρόντος κώδικα.

  ΜΕΡΟΣ ΙΙ
ΣΥΜΒΑΣΗ ΚΑΤΑΣΚΕΥΗΣ ΤΟΥ ΕΡΓΟΥ

ΚΕΦΑΛΑΙΟ Α΄
ΕΡΓΟΛΑΒΙΚΗ ΣΥΜΒΑΣΗ

Άρθρο 30
Σύναψη σύμβασης
1. Η σύμβαση κατασκευής του έργου, όταν αυτή αποτελεί
συνέχεια δημοπρασίας, συνάπτεται με την κοινοποίηση
προς τον ανακηρυχθέντα ως ανάδοχο, της
εγκριτικής του αποτελέσματος της δημοπρασίας απόφασης
της προϊσταμένης αρχής. Οι συμβατικοί όροι
περιέχονται στην αντίστοιχη διακήρυξη, στα τεύχη και
σχέδια που την συνοδεύουν, στις οικείες εγκεκριμένες
μελέτες, καθώς και στα τεύχη και σχέδια, στα οποία
γίνεται παραπομπή ή αναφορά. Το, αποδεικτικού χαρακτήρα,
έγγραφο συμφωνητικό που πρέπει να υπογράφεται
μεταξύ των συμβαλλομένων μερών ύστερα από
την σύναψη της σύμβασης, απαγορεύεται να μεταβάλει
τους συμβατικούς όρους. Σε κάθε άλλη περίπτωση η
σύμβαση συνάπτεται με την υπογραφή του σχετικού
εγγράφου.
2. α) Πριν από την εκ μέρους του Δημοσίου, των ν.π.δ.δ.
και των δημοσίων επιχειρήσεων και οργανισμών σύναψη
οποιασδήποτε σύμβασης έργου, προϋπολογισμού δαπάνης,
χωρίς συνυπολογισμό του αναλογούντος φόρου
προστιθέμενης αξίας (Φ.Π.Α.), μεγαλύτερου του ποσού
του ενός εκατομμυρίου (1.000.000) ευρώ, διενεργείται
υποχρεωτικά έλεγχος νομιμότητας αυτής από κλιμάκιο
του Ελεγκτικού Συνεδρίου. Αν δεν διενεργηθεί έλεγχος,
η σύμβαση που συνάπτεται είναι άκυρη. Για το σκοπό
αυτόν υποβάλλεται από την προϊσταμένη αρχή φάκελος
με όλα τα σχετικά έγγραφα και στοιχεία, ιδίως δε
αυτά των οποίων η έλλειψη επιφέρει κατά την κειμένη
νομοθεσία τον αποκλεισμό της συμμετέχουσας στο
διαγωνισμό επιχείρησης. Αν ο έλεγχος αποβεί αρνητικός
η σύμβαση δεν συνάπτεται. Ο έλεγχος ολοκληρώνεται
μέσα σε τριάντα (30) ημέρες από τη διαβίβαση προς
το Ελεγκτικό Συνέδριο του φακέλου.
β) Ο προβλεπόμενος από την περίπτωση α΄ της παρούσας
παραγράφου έλεγχος νομιμότητας επί των
συγχρηματοδοτούμενων συμβάσεων εκτέλεσης έργων
διενεργείται υποχρεωτικά πριν από τη σύναψή τους
από κλιμάκια του Ελεγκτικού Συνεδρίου εφόσον η προϋπολογιζόμενη
δαπάνη υπερβαίνει το ποσό των πέντε
εκατομμυρίων (5.000.000) ευρώ χωρίς Φ.Π.Α.. Ο έλεγχος
αυτός περατώνεται εντός τριάντα (30) ημερολογιακών
ημερών από την κατάθεση του σχετικού φακέλου στο
Ελεγκτικό Συνέδριο. Σε περίπτωση που από τον έλεγχο
διαπιστωθεί έλλειψη στοιχείων, αυτά ζητούνται από
τον αρμόδιο φορέα κατά τρόπο πλήρη και εξαντλητικό
πριν την παρέλευση της ανωτέρω προθεσμίας. Ο
έλεγχος ολοκληρώνεται μετά την κατάθεση και των
συμπληρωματικών στοιχείων σε κάθε περίπτωση εντός
αποκλειστικής προθεσμίας δεκαπέντε (15) ημερών από
την καταθέση αυτών. Εάν παρέλθουν οι ανωτέρω προθεσμίες
χωρίς το σχέδιο σύμβασης να έχει απορριφθεί
με αιτιολογημένη πράξη του Ελεγκτικού Συνεδρίου τούτο
θεωρείται εγκεκριμένο.
γ) Οι προγραμματικές συμβάσεις, οι οποίες συνάπτονται
μεταξύ δύο αναθετουσών αρχών, όπως αυτές
ορίζονται στην παράγραφο 9 του άρθρου 1 του ν. 3316/
2005 (ΦΕΚ 42 Α΄), και αφορούν συγχρηματοδοτούμενα
έργα, δεν εμπίπτουν στον προβλεπόμενο από την περίπτωση
α΄ έλεγχο νομιμότητας του Ελεγκτικού Συνεδρίου,
εφόσον το ύψος του προϋπολογισμού των έργων
τα οποία αφορά η προγραμματική σύμβαση είναι κατώτερο
των δέκα εκατομμυρίων (10.000.000) ευρώ. Για
τις συμβάσεις ανάθεσης έργων που συνάπτονται στο
πλαίσιο των προγραμματικών συμβάσεων εφαρμόζονται
τα προβλεπόμενα από την περίπτωση β΄.
3. Μετά τον κατά ανωτέρω έλεγχο νομιμότητας της
διαδικασίας ανάθεσης από το Ελεγκτικό Συνέδριο και
πριν από τη σύναψη της σύμβασης, ακολουθείται η διαδικασία
της παραγράφου 2 του άρθρου 26 του παρόντος.
4. Οι διατάξεις των προηγούμενων παραγράφων 2 και
3 εφαρμόζονται υποχρεωτικά και στην περίπτωση διαγωνισμού
μεταξύ περιορισμένου αριθμού επιχειρήσεων,
όταν η ανάθεση γίνεται επί τη βάσει της οικονομικής
προσφοράς των διαγωνιζομένων.
5. Για την υπογραφή του εγγράφου συμφωνητικού
καλείται ο ανάδοχος σε ορισμένο τόπο και σε ορισμένη
προθεσμία που δεν μπορεί να είναι μικρότερη από
δεκαπέντε (15) ημέρες. Η έγγραφη πρόσκληση γίνεται
συγχρόνως με την κοινοποίηση προς τον ανάδοχο της
αντίστοιχης εγκριτικής του αποτελέσματος της δημοπρασίας
απόφασης της προϊσταμένης αρχής. Μέσα
στην τασσόμενη προθεσμία ο ανάδοχος είναι υποχρεωμένος
να προσκομίσει τις σχετικές εγγυήσεις και όλα
τα απαιτούμενα από τη σύμβαση έγγραφα.
6. Αν ο ανάδοχος δεν προσέλθει για την υπογραφή του
εγγράφου συμφωνητικού ή δεν προσκομίσει τα απαιτούμενα
από την προηγούμενη παράγραφο στοιχεία
και η σύμβαση έχει κατά τα παραπάνω ήδη συναφθεί,
κηρύσσεται έκπτωτος από αυτήν, χωρίς να απαιτείται
η προηγούμενη κοινοποίηση ειδικής πρόσκλησης και
καταπίπτει υπέρ του κυρίου του έργου η εγγύηση συμμετοχής
στη δημοπρασία, ως ειδική ποινή. Η έκπτωση
κηρύσσεται με απόφαση της διευθύνουσας υπηρεσίας
και κατ’ αυτής ο ανάδοχος δικαιούται να υποβάλει ένσταση
εντός δέκα (10) ημερών από την παραλαβή της.
Η εμπρόθεσμη υποβολή ένστασης αναστέλλει την επιβληθείσα
έκπτωση από τη σύμβαση. Επί της ενστάσεως
αποφασίζει οριστικά η προϊσταμένη αρχή.
7. Η σύμβαση, εκ μέρους του κυρίου του έργου, υπογράφεται,
αν δεν ορίζεται διαφορετικά στην εγκριτική
του αποτελέσματος της δημοπρασίας απόφαση της
προϊσταμένης αρχής, από τον προϊστάμενο της διευθύνουσας
υπηρεσίας και αναγράφει πάντοτε τον κύριο
του έργου.
8. Κατά την υπογραφή του εγγράφου συμφωνητικού ο
ανάδοχος δηλώνει την έδρα του και την ακριβή διεύθυνσή
του. Μέχρι την πλήρη εκκαθάριση της εργολαβικής
σύμβασης κάθε μεταβολή των στοιχείων αυτών δηλώνεται
υποχρεωτικά και χωρίς καθυστέρηση στη διευθύνουσα
υπηρεσία. Διαφορετικά κάθε κοινοποίηση που
γίνεται στην παλαιότερη διεύθυνση που έχει δηλώσει ο
ανάδοχος, επιφέρει όλα τα νόμιμα αποτελέσματά της.
9. Ο ανάδοχος, κατά τον ίδιο παραπάνω χρόνο, δηλώνει
εγγράφως αντίκλητο, κάτοικο της έδρας της διευθύνουσας
υπηρεσίας. Ο αντίκλητος πρέπει να είναι
αποδεκτός από τη διευθύνουσα υπηρεσία. Η δήλωση
του αναδόχου συνοδεύεται από δήλωση και του οριζομένου
ως αντικλήτου ότι αποδέχεται τον γενόμενο
διορισμό του. Κάθε κοινοποίηση προς τον αντίκλητο
θεωρείται ότι γίνεται προς τον ανάδοχο. Αντικατάσταση
του αντικλήτου είναι δυνατή με ανάλογη εφαρμογή
της παραπάνω διαδικασίας. Η αντικατάσταση ισχύει
μόνο μετά την αποδοχή του νέου αντικλήτου από τη
διευθύνουσα υπηρεσία. Η διευθύνουσα υπηρεσία έχει
πάντοτε το δικαίωμα να ζητά την αντικατάσταση του
αντικλήτου, αν αυτός αρνηθεί την παραλαβή εγγράφων
ή απουσιάζει συστηματικά από την έδρα του ή γενικά
κριθεί ακατάλληλος. Στην περίπτωση αυτή ο ανάδοχος
είναι υποχρεωμένος να ορίσει χωρίς καμιά καθυστέρηση
νέο αντίκλητο.
10. Κατά την υπογραφή της σύμβασης κατασκευής
έργου, ύστερα από διαγωνισμό, επανυπολογίζονται, σε
συνδυασμό με την έκπτωση, οι προβλεπόμενες δαπάνες
για το φόρο προστιθέμενης αξίας (Φ.Π.Α.), την αναθεώρηση
και γενικά οτιδήποτε προβλέπεται πέραν της
δαπάνης κατασκευής του έργου.

Άρθρο 31
Ασυμβίβαστες ιδιότητες
1. Η ιδιότητα του ιδιοκτήτη, του εταίρου, του βασικού
μετόχου, του μέλους οργάνου διοίκησης ή του διευθυντικού
στελέχους επιχείρησης μέσων ενημέρωσης,
είναι ασυμβίβαστη με την ιδιότητα του ιδιοκτήτη, του
εταίρου, του βασικού μετόχου, του μέλους οργάνου
διοίκησης ή του διευθυντικού στελέχους επιχείρησης
που συνάπτει δημόσιες συμβάσεις κατασκευής έργων,
εφόσον συντρέχουν οι όροι και οι προϋποθέσεις της
παραγράφου 4. Σε περίπτωση που βασικός μέτοχος
ή εταίρος της επιχείρησης είναι νομικό πρόσωπο, η
ασυμβίβαστη ιδιότητα καταλαμβάνει και τα μέλη του
οργάνου διοίκησης και τα διευθυντικά στελέχη του νομικού
αυτού προσώπου, εφόσον συντρέχουν οι όροι και
οι προϋποθέσεις της παραγράφου 4.
2. Η ασυμβίβαστη ιδιότητα της προηγούμενης παραγράφου
καταλαμβάνει επίσης και τα παρένθετα πρόσωπα
του ιδιοκτήτη, του εταίρου, του βασικού μετόχου,
του μέλους οργάνου διοίκησης ή του διευθυντικού στελέχους
επιχείρησης μέσων ενημέρωσης ή επιχείρησης
που συνάπτει δημόσιες συμβάσεις κατασκευής έργων,
καθώς και κάθε φυσικό ή νομικό πρόσωπο, το οποίο
μέσω χρηματοδότησης ή συμφωνίας, εξαιρουμένων των
δανείων από αναγνωρισμένους χρηματοπιστωτικούς
οργανισμούς, ή με οποιονδήποτε άλλο τρόπο, ελέγχει
επιχείρηση μέσων ενημέρωσης ή επιχείρηση που συνάπτει
δημόσιες συμβάσεις κατασκευής έργων ή ασκεί
επιρροή στη λήψη αποφάσεων, που λαμβάνονται από
τα όργανα διοίκησης ή τα διευθυντικά στελέχη, σχετικά
με τη διοίκηση και την εν γένει λειτουργία των
επιχειρήσεων αυτών, εφόσον συντρέχουν οι όροι και
οι προϋποθέσεις της παραγράφου 4.
3. Σε περίπτωση που σε διαγωνιστική διαδικασία ή
διαδικασία ανάθεσης για τη σύναψη δημόσιας σύμβασης
κατασκευής έργων συμμετέχει ένωση προσώπων
ή κοινοπραξία ή οποιασδήποτε άλλης μορφής οντότητα,
η συνδρομή ασυμβίβαστης ιδιότητας του παρόντος
άρθρου ερευνάται αυτοτελώς για κάθε μέλος τους,
εφόσον συντρέχουν οι όροι και οι προϋποθέσεις της
παραγράφου 4.
4. Η διαπίστωση της ασυμβίβαστης ιδιότητας γίνεται,
ξεχωριστά, για κάθε διαγωνιστική διαδικασία ή διαδικασία
ανάθεσης από την αναθέτουσα αρχή και ελέγχεται,
κατά τα οριζόμενα στο άρθρο 33 του παρόντος, εφόσον,
λόγω της συνδρομής της κατά τα ως άνω ασυμβίβαστης
ιδιότητας, αποδειχθεί με οριστική δικαστική απόφαση
που έχει ισχύ δεδικασμένου ότι συντρέχει περίπτωση
αποκλεισμού, εξαιτίας ενεργητικής διαφθοράς, κατά την
έννοια του εδαφίου β΄ της παραγράφου 1 του άρθρου
144 του παρόντος (άρθρο 45 παρ.1 εδάφ.β΄ της Οδηγίας
2004/18/ΕΚ της 31.3.2004). Ενεργητική διαφθορά
στοιχειοθετείται όταν οποιοσδήποτε, εκ προθέσεως,
υπόσχεται ή παρέχει σε υπάλληλο της αναθέτουσας
αρχής, άμεσα ή με τη μεσολάβηση τρίτου, οποιασδήποτε
φύσεως ωφέλημα για τον εαυτό του ή για τρίτο,
προκειμένου ο υπάλληλος να τελέσει ή να μην τελέσει
πράξη εκ των καθηκόντων του, ή κατά την άσκηση των
καθηκόντων του κατά παράβαση των νόμιμων καθηκόντων
του. Με την οριστική καταδικαστική απόφαση
που έχει ισχύ δεδικασμένου πρέπει να διαπιστώνεται
η ανωτέρω αξιόποινη πράξη της επιχείρησης Μ.Μ.Ε. με
την οποία συνδέεται ο υποψήφιος, εξαιτίας της κατά
τα ως άνω συνδρομής των ασυμβιβάστων ιδιοτήτων και
απαγορεύσεων του παρόντος και του επόμενου άρθρου
και να αποδεικνύεται η τέλεση της αξιόποινης πράξης
του υποψηφίου αυτού και η ιδιότητά του ως φυσικού αυτουργού
ή ηθικού αυτουργού ή συναυτουργού ή άμεσου
συνεργού στην τέλεση του αδικήματος της ενεργητικής
διαφθοράς.
5. Σε περίπτωση που εκδοθεί, κατά τα ως άνω, οριστική
καταδικαστική απόφαση, με ισχύ δεδικασμένου, που
να διαπιστώνει το αδίκημα της ενεργητικής διαφθοράς,
εάν μεν συνεχίζεται η διαγωνιστική διαδικασία ή η διαδικασία
ανάθεσης για τη σύναψη δημόσιας σύμβασης
κατασκευής έργου, ο υποψήφιος στη διαδικασία αυτή
αποκλείεται, εάν δε συνεχίζεται η εκτέλεση της σύμβασης,
ο ανάδοχος κηρύσσεται έκπτωτος. Εάν η εκτέλεση
της σύμβασης κατασκευής έργου έχει ανατεθεί
σε κοινοπραξία, της οποίας ένα ή περισσότερα μέλη
έχουν καταδικαστεί, κατά τα ως άνω, για τη διάπραξη
του αδικήματος της ενεργητικής διαφθοράς ως φυσικοί
ή ηθικοί αυτουργοί, τα μέλη αυτά κηρύσσονται έκπτωτα
και τα υπόλοιπα μέλη συνεχίζουν την εκτέλεση της
σύμβασης, είτε μεταξύ τους είτε υποκαθιστώντας τα
έκπτωτα μέλη, υπό την προϋπόθεση ότι συναινεί η αναθέτουσα
αρχή. Ο καταδικασθείς υποψήφιος ή ανάδοχος
δεν επιτρέπεται να συμμετέχει σε διαγωνιστική διαδικασία
ή σε διαδικασία ανάθεσης για τη σύναψη δημόσιας
σύμβασης κατασκευής έργου για χρονικό διάστημα ενός
έτους από την έκδοση της σχετικής καταδικαστικής
απόφασης. Σε περίπτωση υποτροπής, το ανωτέρω χρονικό
διάστημα αποκλεισμού ορίζεται σε πέντε (5) έτη. Οι
αποφάσεις της αναθέτουσας αρχής για τον αποκλεισμό
του υποψηφίου από τη διαγωνιστική διαδικασία ή τη
διαδικασία ανάθεσης για τη σύναψη δημόσιας σύμβασης
κατασκευής έργου, καθώς και οι αποφάσεις της αρχής
που, κατά το άρθρο 33 του παρόντος, είναι αρμόδια
για τη διαδικασία ελέγχου, υπόκεινται σε προσφυγή,
σύμφωνα με τις διατάξεις του εδαφίου α΄ της παραγράφου
2 του άρθρου 3 του ν. 2522/1997 (ΦΕΚ 178 Α΄),
όπως ισχύει, καθώς και, ανεξάρτητα από την άσκηση ή
μη αιτήσεως ακυρώσεως ενώπιον του Συμβουλίου της
Επικρατείας, σε αίτηση ασφαλιστικών μέτρων, σύμφωνα
με τις διατάξεις της παραγράφου 3 του άρθρου 3 του
ίδιου νόμου.
6. Για την εφαρμογή των διατάξεων των άρθρων 31
έως 34 του παρόντος λαμβάνονται υπόψη οι ορισμοί του
άρθρου 2 του ν. 3310/2005, όπως ισχύει μετά το άρθρο
2 του ν. 3414/2005 (ΦΕΚ 279 Α΄).

Άρθρο 32
Απαγόρευση σύναψης δημοσίων συμβάσεων
κατασκευής έργων
1. Απαγορεύεται η σύναψη δημοσίων συμβάσεων κατασκευής
έργων με επιχειρήσεις μέσων ενημέρωσης.
Η ίδια απαγόρευση ισχύει και για τους εταίρους, τους
βασικούς μετόχους, τα μέλη των οργάνων διοίκησης και
τα διευθυντικά στελέχη των επιχειρήσεων αυτών, εφόσον
διαπιστωθεί η συνδρομή του ασυμβίβαστου κατά τα
οριζόμενα στο άρθρο 31 του παρόντος. Απαγορεύεται
επίσης η σύναψη δημοσίων συμβάσεων κατασκευής έργων
με επιχειρήσεις των οποίων οι εταίροι ή οι βασικοί
μέτοχοι ή τα μέλη οργάνων διοίκησης ή τα διευθυντικά
στελέχη είναι επιχειρήσεις μέσων ενημέρωσης ή εταίροι
ή βασικοί μέτοχοι ή μέλη οργάνων διοίκησης ή τα διευθυντικά
στελέχη επιχειρήσεων μέσων ενημέρωσης, εφόσον
διαπιστωθεί η συνδρομή του ασυμβιβάστου κατά τα
οριζόμενα επίσης στο άρθρο 31 του παρόντος.
2. Η απαγόρευση της παραγράφου 1 καταλαμβάνει
και:
α) τα παρένθετα πρόσωπα των φυσικών ή νομικών
προσώπων που υπάγονται στην παράγραφο 1, β) κάθε
φυσικό ή νομικό πρόσωπο, από το οποίο εξαρτάται
οικονομικά, μέσω χρηματοδότησης, εξαιρουμένων των
δανείων από αναγνωρισμένους χρηματοπιστωτικούς
οργανισμούς, ή καθ’ οιονδήποτε άλλο τρόπο, επιχείρηση
μέσων ενημέρωσης, ή ασκεί επιρροή στη λήψη των
αποφάσεων που λαμβάνονται, από τα όργανα διοίκησης
ή τα διευθυντικά στελέχη, σχετικά με τη διοίκηση και
την εν γένει λειτουργία της επιχείρησης αυτής.
3. Από την απαγόρευση του παρόντος εξαιρούνται οι
δημόσιες συμβάσεις, των οποίων το αντικείμενο έχει
άμεση ή έμμεση σχέση με το αντικείμενο των δραστηριοτήτων
των επιχειρήσεων μέσων ενημέρωσης. Επίσης,
εξαιρούνται οι δημόσιες συμβάσεις που συνάπτονται
με επιχειρήσεις των οποίων βασικός μέτοχος είναι
πολιτικό κόμμα που χρηματοδοτείται από τον τακτικό
προϋπολογισμό ή εκπρόσωπος αυτού, εκτός εάν στις
επιχειρήσεις αυτές συμμετέχει άλλος βασικός μέτοχος
που κατέχει τις ασυμβίβαστες ιδιότητες του άρθρου 31
του παρόντος.
4. α) Απαγορεύεται η σύναψη δημοσίων συμβάσεων
με εξωχώριες εταιρείες, σύμφωνα με τις διατάξεις του
τελευταίου εδαφίου της περίπτωσης στ΄ της παραγράφου
1 του άρθρου 31 του ν. 2238/1994 (ΦΕΚ 151 Α΄), που
προστέθηκε με την παράγραφο 7 του άρθρου 5 του
ν. 3091/2002 (ΦΕΚ 330 Α΄). Με απόφαση του Υπουργού
Οικονομίας και Οικονομικών καθορίζονται οι χώρες στις
οποίες λειτουργούν εξωχώριες εταιρείες με βάση το
σχετικό κατάλογο χωρών του Οργανισμού Οικονομικής
Συνεργασίας και Ανάπτυξης (Ο.Ο.Σ.Α.). Οι εξωχώριες
εταιρείες απαγορεύεται, επίσης, να συμμετέχουν με
ποσοστό μεγαλύτερο του ένα τοις εκατό (1%) επί του
μετοχικού κεφαλαίου ή να κατέχουν εταιρικά μερίδια
ή να είναι εταίροι των εταίρων σε επιχειρήσεις που
συνάπτουν δημόσιες συμβάσεις, εφόσον συντρέχουν
οι προϋποθέσεις της παραγράφου 6 του άρθρου 2 του
ν. 3310/ 2005, όπως ισχύει μετά το ν. 3414/2005. Η απαγόρευση
του προηγούμενου εδαφίου ισχύει και για τις
εξωχώριες εταιρείες, οι οποίες συμμετέχουν σε άλλα
νομικά πρόσωπα που είναι μέτοχοι επιχειρήσεων που
συνάπτουν δημόσιες συμβάσεις ή μέτοχοι των μετόχων
αυτών και ούτω καθεξής, και οι οποίες είναι κάτοχοι
ποσοστού μετοχών, το οποίο συνυπολογιζόμενο και
αναγόμενο σε ποσοστό μετοχών στην επιχείρηση που
συνάπτει δημόσιες συμβάσεις αντιστοιχεί σε ποσοστό
μεγαλύτερο του ένα τοις εκατό (1%) επί του συνολικού
μετοχικού κεφαλαίου, εφόσον συντρέχουν οι προϋποθέσεις
της παραγράφου 6 του άρθρου 2 του ν. 3310/2005,
όπως ισχύει μετά το ν. 3414/2005.
β) Απαγορεύεται εξωχώρια εταιρεία να συμμετέχει
με ποσοστό μεγαλύτερο του ένα τοις εκατό (1%) επί
του μετοχικού κεφαλαίου ή να κατέχει εταιρικά μερίδια
ή να είναι εταίρος του εταίρου επιχείρησης μέσων
ενημέρωσης, εφόσον συντρέχουν οι προϋποθέσεις της
παραγράφου 6 του άρθρου 2 του ν. 3310/2005, όπως
ισχύει μετά το ν. 3414/2005. Η απαγόρευση του προηγούμενου
εδαφίου ισχύει και για τις εξωχώριες εταιρείες, οι
οποίες συμμετέχουν σε άλλα νομικά πρόσωπα που είναι
μέτοχοι επιχείρησης μέσων ενημέρωσης ή μέτοχοι των
μετόχων αυτών και ούτω καθεξής και οι οποίες είναι
κάτοχοι ποσοστού μετοχών, το οποίο συνυπολογιζόμενο
και αναγόμενο σε ποσοστό μετοχών στην επιχείρηση
μέσων ενημέρωσης αντιστοιχεί σε ποσοστό μεγαλύτερο
του ένα τοις εκατό (1%) επί του συνολικού μετοχικού
κεφαλαίου, εφόσον συντρέχουν οι προϋποθέσεις της
παραγράφου 6 του άρθρου 2 του ν. 3310/2005, όπως
ισχύει μετά το ν. 3414/2005.
γ) Σε περίπτωση παράβασης των ανωτέρω διατάξεων
με τα στοιχεία α΄ και β΄ της παραγράφου αυτής, η
επιχείρηση που πρόκειται να συμμετάσχει ή συμμετέχει
σε διαγωνιστική διαδικασία ή διαδικασία ανάθεσης για
τη σύναψη δημόσιας σύμβασης ή η επιχείρηση μέσων
ενημέρωσης υποχρεούνται να καλέσει την εξωχώρια
εταιρεία να εκποιήσει το σύνολο των εταιρικών μεριδίων
που κατέχει ή το συνολικό ή υπερβαίνοντα κατά
περίπτωση αριθμό μετοχών, βάσει των οποίων χαρακτηρίστηκε
εταίρος ή εταίρος των εταίρων ή βασικός
μέτοχος της αντίστοιχης επιχείρησης, εντός προθεσμίας
δέκα (10) ημερών από τη γνώση της παράβασης
εκ μέρους της επιχείρησης. Μετά την πάροδο της
προθεσμίας αυτής, οι μετοχές της εξωχώριας εταιρείας
θεωρούνται αυτοδικαίως άκυρες και η επιχείρηση
ή, εάν πρόκειται για μετοχές εισηγμένες σε ημεδαπό
χρηματιστήριο, το Κεντρικό Αποθετήριο Αξιών, οφείλει
να διαγράψει την εξωχώρια εταιρεία από τα βιβλία μετόχων
ή τις βάσεις δεδομένων του Συστήματος Άυλων
Τίτλων (Σ.Α.Τ.) αντίστοιχα. Κατά τα λοιπά, εφαρμόζεται
αναλόγως η διάταξη του στοιχείου ε΄ της παραγράφου
2 του άρθρου 12 του κ.ν. 2190/1920, του προϊόντος της
εκποίησης αποδιδόμενου στον κύριο των ακυρουμένων
μετοχών.

Άρθρο 33
Διαδικασία ελέγχου
1. Το Εθνικό Συμβούλιο Ραδιοτηλεόρασης (Ε.Σ.Ρ.)
ελέγχει κατά τη διαδικασία του παρόντος άρθρου,
εάν συντρέχει σε επιχείρηση που συνάπτει δημόσιες
συμβάσεις κατασκευής έργων ασυμβίβαστη ιδιότητα ή
απαγόρευση, κατά την έννοια και υπό τις προϋποθέσεις
των άρθρων 31 και 32 του παρόντος. Ο έλεγχός της είναι
διαρκής και καταλαμβάνει το χρονικό διάστημα από την
υπογραφή της δημόσιας σύμβασης κατασκευής έργου
έως και την ολοκλήρωση εκτέλεσής της. Ο έλεγχος και
οι συνέπειες της συνδρομής ασυμβιβάστων ιδιοτήτων
και των απαγορεύσεων του ν. 3310/2005 όπως ισχύει
μετά το ν. 3414/2005 αναφέρονται υποχρεωτικά σε όλες
τις προκηρύξεις και προσκλήσεις εκδήλωσης ενδιαφέροντος
που εκδίδονται από τις αναθέτουσες αρχές.
2. Πριν από την υπογραφή της δημόσιας σύμβασης
κατασκευής έργου με οικονομικό αντικείμενο ή αντάλλαγμα
μεγαλύτερο του ενός εκατομμυρίου (1.000.000)
ευρώ, απαιτείται η υποβολή από την επιχείρηση στο
Τμήμα Ελέγχου Διαφάνειας του Ε.Σ.Ρ., αίτησης για την
έκδοση πιστοποιητικού μη συνδρομής ασυμβιβάστων
ιδιοτήτων και απαγορεύσεων, κατά την έννοια και υπό
τις προϋποθέσεις των άρθρων 31 και 32 του παρόντος.
Στην αίτηση αυτή αναγράφονται τα στοιχεία της αναθέτουσας
αρχής και του αντικειμένου της διαγωνιστικής
διαδικασίας ή της διαδικασίας ανάθεσης. Με την αίτηση
συνυποβάλλονται τα έγγραφα που απαιτούνται για τον
έλεγχο των ασυμβιβάστων ιδιοτήτων και των απαγορεύσεων
των προηγούμενων άρθρων. Σε περίπτωση
έκδοσης, πριν από την υπογραφή της δημόσιας σύμβασης,
οριστικής καταδικαστικής απόφασης που έχει
ισχύ δεδικασμένου, με την οποία διαπιστώνεται κατά
τα ως άνω η τέλεση του αδικήματος της ενεργητικής
διαφθοράς, η αναθέτουσα αρχή οφείλει, χωρίς υπαίτια
καθυστέρηση, να υποβάλει την απόφασή της περί
αποκλεισμού του υποψηφίου στο Ε.Σ.Ρ. προκειμένου
να ελεγχθεί, το αργότερο πριν από την υπογραφή της
δημόσιας σύμβασης, ο αποκλεισμός του.
3. Οι επιχειρήσεις που συνάπτουν δημόσιες συμβάσεις
κατά την έννοια του άρθρου 2 του ν. 3310/2005, όπως
ισχύει υποβάλλουν τα προβλεπόμενα από την υπ’ αριθμ.
20977/23.8.2007 (ΦΕΚ 1673 Β΄) απόφαση των Υπουργών
Ανάπτυξης και Επικρατείας έγγραφα. Με κοινή απόφαση
του Υπουργού Ανάπτυξης και του Υπουργού στον οποίο
ανατίθενται εκάστοτε οι αρμοδιότητες του Υπουργού
Τύπου και Μέσων Μαζικής Ενημέρωσης, ύστερα από
γνώμη του Ε.Σ.Ρ. καθορίζονται, συμπληρώνονται ή τροποποιούνται
τα απαιτούμενα ως άνω έγγραφα, τα οποία
πρέπει να αναφέρουν τα αναγκαία στοιχεία για την
εφαρμογή του ν. 3310/2005, όπως ισχύει.
4. Μετά τη σύναψη δημόσιας σύμβασης κατασκευής
έργου, η επιχείρηση υποχρεούται να γνωστοποιεί στο
Τμήμα Ελέγχου Διαφάνειας του Ε.Σ.Ρ. οποιαδήποτε
αλλαγή των φυσικών ή νομικών προσώπων που εμπίπτουν
στις ασυμβίβαστες ιδιότητες ή τις απαγορεύσεις,
κατά την έννοια και τις προϋποθέσεις των άρθρων 31
και 32 του παρόντος, καθ’ όλη τη διάρκεια εκτέλεσης
της δημόσιας σύμβασης και έως την ολοκλήρωση της
εκτέλεσής της. Σε περίπτωση έκδοσης, μετά από την
υπογραφή της δημόσιας σύμβασης, οριστικής καταδικαστικής
απόφασης που έχει ισχύ δεδικασμένου, με
την οποία διαπιστώνεται κατά τα ως άνω η τέλεση του
αδικήματος της ενεργητικής διαφθοράς, η αναθέτουσα
αρχή οφείλει, χωρίς υπαίτια καθυστέρηση, να προσκομίσει
την απόφασή της περί εκπτώσεως του αναδόχου
στο Ε.Σ.Ρ., προκειμένου να ελεγχθεί η έκπτωσή του.

Άρθρο 34
Συνέπειες ελέγχου
1. Σε περίπτωση που διαπιστωθεί ότι δεν συντρέχουν
οι ασυμβίβαστες ιδιότητες ή απαγορεύσεις κατά την
έννοια και τις προϋποθέσεις των άρθρων 31 και 32 του
παρόντος, ο Πρόεδρος του Ε.Σ.Ρ. ή το εξουσιοδοτημένο
από αυτόν μέλος του εκδίδει, μετά από απόφαση του
Ε.Σ.Ρ., το σχετικό πιστοποιητικό εντός αποκλειστικής
προθεσμίας τριάντα (30) ημερών από την υποβολή του
αιτήματος του ενδιαφερομένου σε αυτό. Στο πιστοποιητικό
αναγράφονται τα στοιχεία της συγκεκριμένης διαγωνιστικής
διαδικασίας ή διαδικασίας ανάθεσης, στην
οποία αφορά το πιστοποιητικό, καθώς και τα στοιχεία
της αναθέτουσας αρχής στην οποία απευθύνεται. Το
πιστοποιητικό εκδίδεται σε τέσσερα (4) πρωτότυπα.
Το ένα πρωτότυπο φυλάσσεται σε ειδικό φάκελο που
τηρείται στο Τμήμα Ελέγχου Διαφάνειας του Ε.Σ.Ρ., το
άλλο αποστέλλεται προς την αναθέτουσα αρχή, η οποία
διενεργεί τη συγκεκριμένη διαγωνιστική διαδικασία ή τη
διαδικασία ανάθεσης, στην οποία αφορά το πιστοποιητικό
και τα άλλα δύο χορηγούνται στον ενδιαφερόμενο,
προκειμένου να επισυναφθούν στο σώμα της δημόσιας
σύμβασης, στο κείμενο της οποίας αναγράφεται
υποχρεωτικά ο αριθμός πρωτοκόλλου που φέρει το
πιστοποιητικό. Ο ενδιαφερόμενος μπορεί να ζητά από
το Ε.Σ.Ρ. την έκδοση του πιστοποιητικού σε μεγαλύτερο
αριθμό πρωτοτύπων ανάλογα με τον αριθμό των
συμβαλλομένων.
Η ανωτέρω αποκλειστική προθεσμία των τριάντα (30)
ημερών μπορεί να παραταθεί για αποκλειστική προθεσμία
έως δεκαπέντε (15) το πολύ ημέρες, ύστερα από
αιτιολογημένη απόφαση της Ολομέλειας του Ε.Σ.Ρ., η
οποία κοινοποιείται και στην αναθέτουσα αρχή.
2. Εάν το Ε.Σ.Ρ. διαπιστώσει ότι συντρέχει ασυμβίβαστη
ιδιότητα ή απαγόρευση κατά την έννοια και τις
προϋποθέσεις των άρθρων 31 και 32 του παρόντος, ο
Πρόεδρος του Ε.Σ.Ρ. ή το εξουσιοδοτημένο από αυτόν
μέλος του εκδίδει, μετά από τη σχετική απόφαση της
Ολομέλειας του Ε.Σ.Ρ., και εντός της προαναφερόμενης
αποκλειστικής προθεσμίας, σχετική απορριπτική πράξη,
που είναι πλήρως και ειδικώς αιτιολογημένη. Η απορριπτική
πράξη κοινοποιείται χωρίς καθυστέρηση στην
αναθέτουσα αρχή. Στην περίπτωση αυτή η αναθέτουσα
αρχή ανακηρύσσει ανάδοχο τον αμέσως επόμενο κατά
σειρά υποψήφιο, ο οποίος και υποχρεούται στην τήρηση
της σχετικής διαδικασίας για την έκδοση του πιστοποιητικού
από το Ε.Σ.Ρ., με την επιφύλαξη εφαρμογής της
διάταξης της περίπτωσης α΄ της παραγράφου 7 του
άρθρου 7 του ν. 3310/2005, όπως ισχύει.
3. Αν παρέλθει άπρακτη η ανωτέρω αποκλειστική
προθεσμία, η αναθέτουσα αρχή, με την επιφύλαξη των
οριζομένων στις παραγράφους 5, 6 και 7, προβαίνει
στην κατάρτιση της δημόσιας σύμβασης ωσάν να είχε
εκδοθεί σχετικό πιστοποιητικό.
4. Εάν μετά τη σύναψη της δημόσιας σύμβασης εκτέλεσης
έργου και κατά τη διάρκεια της εκτέλεσής της
διαπιστωθεί από την Ολομέλεια του Ε.Σ.Ρ., μετά από αιτιολογημένη
εισήγηση του Τμήματος Ελέγχου Διαφάνειας
του Ε.Σ.Ρ., η συνδρομή σχετικά με τον ανάδοχο μιας
από τις προαναφερθείσες ασυμβίβαστες ιδιότητες και
απαγορεύσεις, κατά την έννοια και υπό τις προϋποθέσεις
των άρθρων 31 και 32 του παρόντος, επιβάλλονται
οι προβλεπόμενες στο άρθρο 7 του ν. 3310/2005, όπως
ισχύει μετά το ν. 3414/2005, κυρώσεις.
5. Η κρίση που διατυπώνει το Ε.Σ.Ρ για τη συνδρομή ή
μη των ασυμβίβαστων ιδιοτήτων ή απαγορεύσεων, που
προβλέπονται κατά την έννοια και υπό τις προϋποθέσεις
των άρθρων 31 και 32 του παρόντος, με την έκδοση
ρητής διοικητικής πράξης, δεσμεύει τα όργανα που
ελέγχουν τη νομιμότητα της κατάρτισης των δημοσίων
συμβάσεων σε οποιοδήποτε στάδιο αυτής, με εξαίρεση
τον έλεγχο που διενεργείται από το Ελεγκτικό Συνέδριο
κατά τη διαδικασία της παραγράφου 7 του άρθρου 19
του π.δ. 774/1980, όπως κάθε φορά ισχύει.
6. Οι πράξεις του Ε.Σ.Ρ. που εκδίδονται στο πλαίσιο
της διαδικασίας του άρθρου αυτού αποτελούν εκτελεστές
διοικητικές πράξεις. Όποιος έχει έννομο συμφέρον,
συμπεριλαμβανομένου και του Δημοσίου, ασκεί
ενώπιον του Ε.Σ.Ρ. προσφυγή, σύμφωνα με τις διατάξεις
του εδαφίου α΄ της παραγράφου 2 του άρθρου 3 του
ν. 2522/1997 ( ΦΕΚ 178 Α΄), όπως ισχύει κάθε φορά, καθώς
και ανεξάρτητα από την προηγούμενη άσκηση αίτησης
ακυρώσεως ενώπιον του Συμβουλίου της Επικρατείας,
αίτηση ασφαλιστικών μέτρων, σύμφωνα με τις διατάξεις
της παραγράφου 3 του ιδίου άρθρου του παραπάνω
νόμου.
7. Η σύναψη δημόσιας σύμβασης χωρίς προηγουμένως
να έχει τηρηθεί η διοικητική διαδικασία του άρθρου
αυτού ή κατά παράβαση της εκδοθείσας, εντός της
οριζόμενης προθεσμίας, απόφασης του Ε.Σ.Ρ. ή κατά παράβαση
των διατάξεων του άρθρου αυτού, είναι άκυρη,
και επισύρει για τα αρμόδια όργανα της αναθέτουσας
αρχής, τα οποία προβαίνουν εν γνώσει τους στην ανωτέρω
σύναψη, την ποινή της φυλάκισης τουλάχιστον
ενός (1) έτους.
8. Σε περίπτωση που η αναθέτουσα αρχή κατακυρώσει
το διαγωνισμό ή αναθέσει την εκτέλεση της δημόσιας
σύμβασης στον αμέσως επόμενο κατά σειρά υποψήφιο
για τους λόγους που αναφέρονται στις διατάξεις
της παραγράφου 2, ο αποκλεισθείς ή ο εκπεσών ανάδοχος,
πέραν των κυρώσεων, που προβλέπονται στο
άρθρο αυτό, οφείλει έναντι της αναθέτουσας αρχής
να καταβάλει τη διαφορά του ανταλλάγματος που τυχόν
προκύπτει από την κατακύρωση της σύμβασης ή
την ανάθεση της εκτέλεσής της στον αμέσως επόμενο
κατά σειρά υποψήφιο. Εάν η αναθέτουσα αρχή είναι
το Δημόσιο, η είσπραξη της κατά τα ως άνω διαφοράς
του ανταλλάγματος βεβαιώνεται από την αρμόδια ΔΟΥ,
κατόπιν σχετικής πράξης της αναθέτουσας αρχής, με
την οποία εκκαθαρίζεται η απαίτηση. Η πράξη της αρμόδιας
ΔΟΥ αποτελεί νόμιμο τίτλο για την είσπραξή
του ως δημοσίου εσόδου κατά τις διατάξεις του ΚΕΔΕ.
Εάν αναθέτουσα αρχή είναι νομικό πρόσωπο του ευρύτερου
δημόσιου τομέα, η σχετική απαίτηση επιδιώκεται
δικαστικώς, εφόσον γι’ αυτά τα νομικά πρόσωπα δεν
εφαρμόζονται οι διατάξεις του ΚΕΔΕ.

Άρθρο 35
Εγγυήσεις Καλής Εκτέλεσης
1. Για την ανάληψη της κατασκευής του έργου απαιτείται
η παροχή εγγύησης καλής εκτέλεσης του έργου.
Η εγγύηση κατατίθεται κατά την υπογραφή του ιδιωτικού
συμφωνητικού της σύμβασης και το ύψος της
ανέρχεται γενικά σε ποσοστό πέντε τοις εκατό (5%)
του προϋπολογισμού της υπηρεσίας. Στον προϋπολογισμό
περιλαμβάνεται το κονδύλιο των απροβλέπτων
και δεν περιλαμβάνονται τα κονδύλια της αναθεώρησης
και του Φ.Π.Α.. Στις περιπτώσεις ειδικών ή σημαντικών
έργων ή αν ο χρόνος εκτέλεσης του έργου έχει ιδιαίτερη
σημασία, η διακήρυξη μπορεί να ορίζει μεγαλύτερο
ποσοστό εγγύησης, όχι όμως πέραν του δέκα τοις
εκατό (10%) του προϋπολογισμού της υπηρεσίας. Σε
περίπτωση απευθείας ανάθεσης ή διαγωνισμού μεταξύ
περιορισμένου αριθμού επιχειρήσεων, ορίζεται ομοίως
με τη σύμβαση εγγύηση μέχρι του ποσοστού του προηγούμενου
εδαφίου.
2. Σε κάθε διακήρυξη έργου που εφαρμόζεται η παράγραφος
1 του άρθρου 26 του παρόντος, ορίζεται υποχρεωτικά
ένα όριο ποσοστού έκπτωσης, πάνω από το
οποίο ο ανάδοχος είναι υποχρεωμένος να προσκομίζει,
επιπλέον της εγγύησης της προηγούμενης παραγράφου,
πρόσθετη εγγύηση καλής εκτέλεσης ως ακολούθως:
για τις πρώτες δέκα εκατοστιαίες μονάδες έκπτωσης
μετά το ως άνω όριο, μισή (0,5) εκατοστιαία μονάδα
εγγύησης για κάθε μονάδα έκπτωσης. Για τις επόμενες
δέκα εκατοστιαίες μονάδες έκπτωσης, μία (1) μονάδα
για κάθε μονάδα έκπτωσης. Τέλος, για τις επόμενες
μονάδες έκπτωσης, μιάμιση (1,5) μονάδα εγγύησης για
κάθε μονάδα έκπτωσης έως ότου συμπληρωθεί συνολικό
ποσοστό πρόσθετης εγγύησης τριάντα πέντε τοις
εκατό (35%) του προϋπολογισμού της υπηρεσίας, όπως
αυτός ορίζεται πιο πάνω.
3. Με απόφαση του Υπουργού Περιβάλλοντος, Χωροταξίας
και Δημοσίων Έργων, που εκδίδεται μετά από
γνώμη του Συμβουλίου Δημόσιων Έργων, ορίζεται για
όλα τα εκτελούμενα στη χώρα δημόσια έργα ενιαίο όριο
ανά κατηγορία και είδος έργου, άνω του οποίου ισχύει
υποχρεωτικά η παράγραφος 2. Μέχρι την έκδοση της
απόφασης το ποσοστό αυτό ορίζεται κατά την παράγραφο 2.
Σε ορισμένους νομούς που παρουσιάζουν, για
διάφορους λόγους, ιδιαίτερες δυσχέρειες στην εκτέλεση
των έργων και για έργα προϋπολογισμού μέχρι του
ανώτατου ορίου της δεύτερης τάξης του Μ.Ε.ΕΠ., είναι
δυνατός ο ορισμός, με την ίδια απόφαση, μεγαλύτερου
ορίου εφαρμογής της παραγράφου 2, ανά κατηγορία
και είδος έργου, για τις εργοληπτικές επιχειρήσεις που
έχουν την έδρα τους στο νομό όπου εκτελείται το έργο.
Για έργα που εκτελούνται σε νησιωτικές περιοχές το
παραπάνω εδάφιο εφαρμόζεται υποχρεωτικά.
4. Για τα έργα που ανήκουν στις κατηγορίες οδοποιίας,
οικοδομικών, υδραυλικών, λιμενικών και πρασίνου το
ανωτέρω ποσοστό έκπτωσης ορίζεται γενικά σε δώδεκα
τοις εκατό (12%). Για τα έργα προϋπολογισμού μέχρι
του ανωτάτου ορίου της δεύτερης τάξης του Μ.Ε.ΕΠ.
που εκτελούνται σε νησιωτικές περιοχές και για τις
εργοληπτικές επιχειρήσεις που έχουν έδρα στο νομό
όπου οι περιοχές αυτές υπάγονται, το όριο καθορίζεται
σε δεκαπέντε τοις εκατό (15%) για τις ανωτέρω
κατηγορίες.
5. Αν, για λόγους που αφορούν τον κύριο του έργου,
δεν είναι δυνατή η έναρξη των εργασιών μετά την υπογραφή
της σύμβασης, ο ανάδοχος, πέραν της, κατά τις
κείμενες διατάξεις, αποζημίωσής του για τις θετικές
ζημίες μετά την υποβολή έγγραφης όχλησης, μπορεί
να υποβάλει αίτηση προς τη διευθύνουσα υπηρεσία για
επιστροφή της πρόσθετης εγγύησης της παραγράφου 2.
Επί της αιτήσεως αποφασίζει αιτιολογημένα η προϊσταμένη
αρχή, εντός μηνός από την υποβολή της, κατόπιν
εισηγήσεως της διευθύνουσας υπηρεσίας. Ο ανάδοχος
υποχρεούται να προσκομίσει εκ νέου την πρόσθετη
εγγύηση, όταν καταστεί δυνατή η έναρξη των εργασιών
στο έργο και εντός δεκαπέντε (15) ημερών από της
εγγράφου σχετικής προσκλήσεως της διευθύνουσας
υπηρεσίας, άλλως κηρύσσεται υποχρεωτικά έκπτωτος,
εκτός αν έχει κινηθεί η διαδικασία διάλυσης από τον
ανάδοχο. Κατά τα λοιπά ως προς τη διαδικασία της έκπτωσης,
τις συνέπειες και τη συνέχιση και ολοκλήρωση
του έργου έχουν εφαρμογή οι διατάξεις του άρθρου 61
του παρόντος.
6. Για τις τυχόν συμπληρωματικές συμβάσεις που
υπογράφονται στα πλαίσια της αρχικής σύμβασης, ο
ανάδοχος είναι υποχρεωμένος να καταθέσει πριν την
υπογραφή, συμπληρωματική εγγύηση, το ποσοστό της
οποίας υπολογίζεται στο ποσό της συμπληρωματικής
σύμβασης και ισούται με το γενικό ποσοστό που αναφέρεται
στην παράγραφο 1, στο οποίο προστίθεται το
ήμισυ του ποσοστού που ενδεχομένως προκύπτει κατά
την παράγραφο 2.
7. Οι εγγυήσεις που προβλέπονται στις προηγούμενες
παραγράφους, οι εγγυήσεις για τη συμμετοχή στους
διαγωνισμούς, καθώς και οι εγγυήσεις για την τυχόν
λαμβανόμενη προκαταβολή, παρέχονται με εγγυητικές
επιστολές του Ταμείου Συντάξεων Μηχανικών Εργοληπτών
Δημόσιων Έργων (Τ.Σ.Μ.Ε.Δ.Ε.), ή τραπεζών που
λειτουργούν νόμιμα στην Ελλάδα ή οποιοδήποτε άλλο
κράτος – μέλος της Ευρωπαϊκής Ένωσης (Ε.Ε.) ή του Ευρωπαϊκού
Οικονομικού Χώρου (Ε.Ο.Χ.) ή του Παγκόσμιου
Οργανισμού Εμπορίου (Π.Ο.Ε.), συνοδευόμενες από επίσημη
μετάφρασή τους στην ελληνική γλώσσα. Μπορεί
επίσης να παρέχονται και με γραμμάτιο του Ταμείου Παρακαταθηκών
και Δανείων για παρακατάθεση σε αυτό
του αντίστοιχου χρηματικού ποσού ή χρεογράφων που
προβλέπεται η τέτοια χρήση τους και με την τιμή που
προβλέπουν για αυτά οι ειδικές διατάξεις.
Οι ως άνω εγγυητικές επιστολές πρέπει, προκειμένου
να γίνουν αποδεκτές από την υπηρεσία, να απευθύνονται
στην αρχή που διεξάγει το διαγωνισμό, ή στο
φορέα κατασκευής ή στον κύριο του έργου, να αναφέρουν
σαφώς τα στοιχεία της επιχείρησης υπέρ της
οποίας παρέχονται, τον τίτλο του έργου, το ποσό για
το οποίο παρέχεται η εγγύηση και το χρόνο ισχύος,
όπως αυτά προβλέπονται στη διακήρυξη, επιπλέον δε
να περιλαμβάνουν παραίτηση του εγγυητή από το δικαίωμα
διζήσεως και υπόσχεση για την απροφάσιστη
καταβολή του ποσού, εντός πέντε (5) ημερών από την
ημέρα λήψεως της σχετικής ειδοποιήσεως.
8. Οι εγγυήσεις των προηγούμενων παραγράφων καταπίπτουν
πάντοτε υπέρ του κυρίου του έργου και καλύπτουν
στο σύνολό τους και χωρίς καμία διάκριση την
πλήρη και πιστή εφαρμογή όλων ανεξαιρέτως των όρων
της σύμβασης από τον ανάδοχο και κάθε απαίτηση
του κυρίου απέναντι στον ανάδοχο που προκύπτει από
την εκτέλεση ή και εξαιτίας του έργου. Η κατάπτωση
γίνεται με αιτιολογημένη απόφαση της διευθύνουσας
υπηρεσίας. Η τυχόν υποβολή ενστάσεως κατά της αποφάσεως
αυτής δεν αναστέλλει τη διαδικασία είσπραξης
της εγγύησης.
9. Η εγγύηση καλής εκτέλεσης συμπληρώνεται με κρατήσεις
που γίνονται σε κάθε πληρωμή προς τον ανάδοχο.
Οι κρατήσεις ανέρχονται σε πέντε τοις εκατό (5%)
στην πιστοποιούμενη αξία των εργασιών και σε δέκα
τοις εκατό (10%) στην αξία των υλικών που περιλαμβάνονται
προσωρινά στην πιστοποίηση, μέχρις ότου αυτά
ενσωματωθούν στις εργασίες. Οι κρατήσεις μπορεί να
αντικατασταθούν οποτεδήποτε από τον ανάδοχο, μερικά
ή ολικά, με ισόποση εγγυητική επιστολή. Οι εγγυήσεις
της παραγράφου αυτής περιορίζονται κατά ποσοστό
πέντε τοις εκατό (5%) επί της αξίας των εργασιών που
περιλαμβάνονται στις εγκεκριμένες από την υπηρεσία
επιμετρήσεις. Η μείωση αποφασίζεται από τη διευθύνουσα
υπηρεσία, ύστερα από αίτηση του αναδόχου,
συνοδευόμενη από ειδικό απολογισμό των εργασιών
των οποίων έχουν εγκριθεί οι επιμετρήσεις.
10. Αν αποφασισθεί από τον κύριο ή το φορέα κατασκευής
του έργου μείωση των εργασιών της σύμβασης,
που συνεπάγεται και μείωση του προς καταβολή συμβατικού
ποσού, η εγγύηση καλής εκτέλεσης του έργου
μειώνεται αναλόγως με τη μείωση του συμβατικού ποσού.
Η μείωση των εγγυήσεων αποφασίζεται από τη
διευθύνουσα υπηρεσία του έργου, κατόπιν αιτήσεως
του αναδόχου.
Με την ολοκλήρωση της εκτέλεσης και πιστοποίησης
εργασιών που ανέρχονται σε ποσοστό τριάντα τοις
εκατό (30%) της αρχικής ή συμπληρωματικής σύμβασης,
επιστρέφεται, με αίτηση του αναδόχου και σχετική απόφαση
της διευθύνουσας υπηρεσίας, ποσοστό τριάντα
τοις εκατό (30%) της τυχόν πρόσθετης εγγύησης. Εν
συνεχεία κάθε φορά που αυξάνονται οι εκτελεσθείσες
και πιστοποιηθείσες εργασίες κατά δέκα (10) ποσοστιαίες
μονάδες, επιστρέφεται ανάλογο ποσοστό της τυχόν
πρόσθετης εγγύησης, ενώ με την έκδοση της βεβαίωσης
περάτωσης του έργου επιστρέφεται το σύνολό της.
Η εγγύηση της παραγράφου 1 περιορίζεται σε ποσοστό
σαράντα τοις εκατό (40%) της αρχικής εγγύησης,
όπως τυχόν συμπληρώθηκε κατόπιν της υπογραφής συμπληρωματικών
συμβάσεων, αμέσως μετά την έγκριση
του Πρωτοκόλλου Προσωρινής Παραλαβής. Το σύνολο
της εγγύησης της παραγράφου 1 επιστρέφεται χωρίς
καθυστέρηση, αμέσως μετά την έγκριση του Πρωτοκόλλου
Οριστικής Παραλαβής και τη σύνταξη του τελικού
λογαριασμού του έργου.
ΚΕΦΑΛΑΙΟ Β΄
ΔΙΟΙΚΗΣΗ –ΔΙΑΧΕΙΡΙΣΗ ΤΟΥ ΕΡΓΟΥ

Άρθρο 36
Διοίκηση του έργου – Επίβλεψη –
Υπερημερία κυρίου του έργου
1. Η παρακολούθηση, ο έλεγχος και η διοίκηση των
έργων ασκούνται από την αρμόδια τεχνική υπηρεσία
του φορέα κατασκευής του έργου (διευθύνουσα ή επιβλέπουσα
υπηρεσία), η οποία ορίζει τους τεχνικούς
υπαλλήλους που θα ασχοληθούν ειδικότερα με την
επίβλεψη, προσδιορίζει τα καθήκοντά τους όταν είναι
περισσότεροι από έναν, παρακολουθεί το έργο τους και
γενικά προβαίνει σε κάθε νόμιμη ενέργεια και ενεργεί
ό,τι απαιτείται για την καλή και έγκαιρη εκτέλεση των
έργων.
2. Η διευθύνουσα υπηρεσία ορίζει ως επιβλέποντες και
βοηθούς αυτών για το έργο ή τμήματά του ή είδη εργασιών
τεχνικούς υπαλλήλους, που έχουν την αντίστοιχη
δυνατότητα, ανάλογα με τα στελέχη που διαθέτει, τις
υπηρεσιακές ανάγκες και την αξιολόγηση του έργου
και του προσωπικού. Οι επιβλέποντες αποτελούν τους
άμεσους βοηθούς του προϊστάμενου της διευθύνουσας
υπηρεσίας στην άσκηση των καθηκόντων της που
σχετίζονται με το έργο, όπως αυτά ορίζονται στις επί
μέρους διατάξεις του παρόντος Κώδικα. Δεν αποκλείεται
η άσκηση της επίβλεψης από τον προϊστάμενο της
διευθύνουσας υπηρεσίας.
3. Στα καθήκοντα των επιβλεπόντων περιλαμβάνονται
η παρακολούθηση και ο έλεγχος της ποιότητας
και ποσότητας των εργασιών και γενικά η τήρηση των
όρων της σύμβασης από τον ανάδοχο. Οι βοηθοί των
επιβλεπόντων ασκούν τα καθήκοντα που τους ανατίθενται
και έχουν ανάλογες ευθύνες.
4. Στην περίπτωση κατασκευής έργου με ανάθεση σε
ανάδοχο η επίβλεψη αποσκοπεί στην πιστή εκπλήρωση
από τον ανάδοχο των όρων της σύμβασης και στην
κατασκευή του έργου σύμφωνα με τους κανόνες της
τέχνης, ώστε να ανταποκρίνεται στον προορισμό του.
Στην περίπτωση κατασκευής έργου με αυτεπιστασία,
η επίβλεψη οργανώνει και διευθύνει τα μέσα που έχει
στη διάθεσή της κατά τον οικονομοτεχνικά προσφορότερο
τρόπο, για να επιτύχει την κατασκευή του έργου
σύμφωνα με τις προδιαγραφές και τους κανόνες της
τέχνης, ώστε να ανταποκρίνεται στον προορισμό του.
5. Η υποχρέωση της επίβλεψης να προβαίνει σε κάθε
ενέργεια για την πιστή εκπλήρωση των όρων της σύμβασης
από τον ανάδοχο, δεν μειώνει σε καμιά περίπτωση
τις ευθύνες του αναδόχου, σύμφωνα με τις ισχύουσες
διατάξεις και τη σύμβαση.
6. Η επίβλεψη μπορεί να ασκηθεί εκτός από τον τόπο
των έργων και σε όλους τους χώρους που κατασκευάζονται
τμήματα του έργου.
7. Με απόφαση του Υπουργού Περιβάλλοντος, Χωροταξίας
και Δημόσιων Έργων καθορίζονται κατηγορίες
μεγάλων ή ειδικών έργων, στην ομάδα επίβλεψης των
οποίων μετέχει απαραίτητα και ο μελετητής του έργου.
Με την ίδια απόφαση ρυθμίζεται κάθε σχετική λεπτομέρεια,
ιδίως ο τρόπος καθορισμού της τυχόν αμοιβής του
και η διαδικασία ανάθεσης των σχετικών υπηρεσιών.
8. Η διευθύνουσα υπηρεσία κατά τη διάρκεια της κατασκευής
του έργου συντάσσει και στέλνει στην προϊσταμένη
αρχή κάθε δίμηνο συνοπτικές εκθέσεις για την
πορεία του έργου και τα σημαντικά προβλήματα που
σχετίζονται με την κατασκευή του.
9. Σε περιπτώσεις μεγάλων ή ειδικών ή σημαντικών
έργων η επίβλεψη μπορεί να γίνει με κλιμάκιο της διευθύνουσας
υπηρεσίας, που έχει επικεφαλής τεχνικό
κατηγορίας ΠΕ και τον απαιτούμενο αριθμό βοηθών
και άλλου τεχνικού και διοικητικού προσωπικού. Το κλιμάκιο
επίβλεψης μπορεί να εγκατασταθεί στην έδρα
της διευθύνουσας υπηρεσίας ή με απόφαση Υπουργού
Περιβάλλοντος, Χωροταξίας και Δημόσιων Έργων στον
τόπο των έργων.
10. Όταν παρίσταται ανάγκη διαπίστωσης πραγματικών
περιστατικών, η αρμόδια υπηρεσία μπορεί να
προβαίνει σε αυτοψία που ενεργείται από κατάλληλο
τεχνικό υπάλληλο ή επιτροπή από τεχνικούς υπαλλήλους
που συντάσσουν σχετική έκθεση. Όταν γίνονται
τέτοιες αυτοψίες καλείται να παραστεί και ο ανάδοχος,
αν συντρέχει περίπτωση.
11. Αν ο κύριος του έργου καταστεί υπερήμερος ως
προς την εκπλήρωση των συμβατικών υποχρεώσεών
του, ο ανάδοχος δικαιούται να ζητήσει αποζημίωση μόνο
για τις θετικές του ζημιές που προκαλούνται μετά την
επίδοση από αυτόν σχετικής έγγραφης όχλησης. Σε
περίπτωση υπερημερίας από καθυστέρηση πληρωμής
οι θετικές ζημιές οφείλονται κατά το μέτρο που υπερβαίνουν
τον τόκο υπερημερίας.

Άρθρο 37
Γενικές υποχρεώσεις του αναδόχου
1. Ο ανάδοχος είναι υποχρεωμένος να κατασκευάσει
το έργο κατά τους όρους της σύμβασης και τις σύμφωνες
προς αυτή και το νόμο έγγραφες εντολές του
φορέα κατασκευής του έργου.
2. Ο ανάδοχος έχει την υποχρέωση να τηρεί με ακρίβεια
τη διάταξη και τις διαστάσεις των διαφόρων μερών
του έργου, όπως προκύπτουν από τα εγκεκριμένα
σχέδια ή άλλα στοιχεία της μελέτης.
3. Οι έγγραφες εντολές που δίνονται από το αρμόδιο
όργανο για συμπλήρωση ή τροποποίηση των στοιχείων
της μελέτης, σύμφωνα με τις παραγράφους 1 και 3 του
άρθρου 57 του παρόντος, καθώς και η εκτέλεση των
εγκεκριμένων συμπληρωματικών εργασιών, είναι υποχρεωτική
για τον ανάδοχο. Ο ανάδοχος δεν δικαιούται
να λάβει αποζημίωση ή αύξηση τιμών για μεταβολές
στα έργα που έγιναν χωρίς έγγραφη διαταγή, έστω και
αν αυτές βελτιώνουν το έργο. Αν η χωρίς έγκριση μεταβολή
επιφέρει μείωση ποσοτήτων ή διαστάσεων, καταβάλλεται
μόνο η αξία των ποσοτήτων των εργασιών
που έχουν πράγματι εκτελεσθεί χωρίς να αποκλείεται
εφαρμογή των διατάξεων για κακοτεχνία.
4. Σε επείγουσες περιπτώσεις η διαταγή για τροποποιήσεις
ή συμπληρώσεις δίνεται προφορικά στον τόπο
των έργων και καταχωρείται στο ημερολόγιο. Αν τη
διαταγή αυτή δίνει ο επιβλέπων, οφείλει να ενημερώσει
αμέσως εγγράφως τη διευθύνουσα υπηρεσία, για την
έκδοση κανονικής διαταγής. Αν η διαταγή αυτή διαφοροποιεί
μερικά ή ολικά τις εντολές του επιβλέποντα,
ο ανάδοχος αποζημιώνεται για τις εργασίες που έχει
εκτελέσει σύμφωνα με την εντολή της επίβλεψης μέχρι
τη λήψη της εντολής της διευθύνουσας υπηρεσίας.
5. Αν δεν ορίζεται διαφορετικά στη σύμβαση, ο ανάδοχος
υποχρεούται να διαθέσει για το έργο όλο το
απαιτούμενο προσωπικό, υλικά, μηχανήματα, οχήματα,
αποθηκευτικούς χώρους, εργαλεία και οποιαδήποτε
άλλα μέσα. Ο ανάδοχος σε κάθε περίπτωση βαρύνεται
με όλες τις απαιτούμενες δαπάνες για την ολοκλήρωση
του έργου, όπως είναι οι δαπάνες των μισθών και
ημερομισθίων του προσωπικού, οι δαπάνες όλων των
εργοδοτικών επιβαρύνσεων, οι δαπάνες για τη μετακίνηση
του προσωπικού του, οι δαπάνες των υλικών και της
μεταφοράς, διαλογής, φύλαξης, φθοράς τους κ.λπ., οι
δαπάνες λειτουργίας, συντήρησης, απόσβεσης, μίσθωσης
μηχανημάτων και οχημάτων, οι φόροι, τέλη, δασμοί,
ασφαλιστικές κρατήσεις ή επιβαρύνσεις, οι δαπάνες
εφαρμογής των σχεδίων κατασκευής των σταθερών
σημείων, καταμετρήσεων, δοκιμών, προσπελάσεων προς
το έργο και στις θέσεις για τη λήψη υλικών, σύστασης
και διάλυσης εργοταξίων, οι δαπάνες αποζημιώσεων
ζημιών στο προσωπικό του, στον κύριο του έργου ή
σε οποιονδήποτε τρίτο και γενικά κάθε είδους δαπάνη
απαραίτητη για την καλή και έντεχνη εκτέλεση του
έργου.
6. Οι φόροι, τέλη, δασμοί, κρατήσεις και οποιεσδήποτε
άλλες νόμιμες επιβαρύνσεις βαρύνουν τον ανάδοχο,
όπως ισχύουν κατά το χρόνο που δημιουργείται η
υποχρέωση καταβολής τους. Κατ’ εξαίρεση άλλοι φόροι
του Δημοσίου που βαρύνουν άμεσα το εργολαβικό
αντάλλαγμα, βαρύνουν τον ανάδοχο μόνο στο μέτρο
που ίσχυαν κατά το χρόνο υποβολής της προσφοράς.
Τυχόν μεταγενέστερες αυξομειώσεις, αυξομειώνουν
αντίστοιχα το οφειλόμενο εργολαβικό αντάλλαγμα.
Τα δύο προηγούμενα εδάφια δεν ισχύουν για το φόρο
εισοδήματος ή τις τυχόν παρακρατήσεις έναντι του
φόρου αυτού.
7. Ο ανάδοχος έχει την υποχρέωση για την τήρηση
των διατάξεων της εργατικής νομοθεσίας, των διατάξεων
και κανονισμών για την πρόληψη ατυχημάτων στο
προσωπικό του, ή στο προσωπικό του φορέα του έργου,
ή σε οποιονδήποτε τρίτο και για τη λήψη μέτρων προστασίας
του περιβάλλοντος. Σχετικά με τη λήψη μέτρων
ασφαλείας είναι υποχρεωμένος να εκπονεί με ευθύνη
του κάθε σχετική μελέτη (στατική ικριωμάτων, μελέτη
προσωρινής σήμανσης έργων κ.λπ.) και να λαμβάνει όλα
τα σχετικά μέτρα.
8. Ανεξάρτητα από την υποχρέωση του αναδόχου να
διαθέτει όλο το προσωπικό που απαιτείται για τη διεύθυνση
της κατασκευής και την κατασκευή του έργου,
η σύμβαση μπορεί να ορίζει κατ’ εκτίμηση τον αριθμό
τεχνικού προσωπικού κατά ειδικότητα και βαθμίδα εκπαίδευσης,
που πρέπει να διαθέτει ο ανάδοχος κατά
την εκτέλεση της σύμβασής του. Ο αριθμός αυτός προσαρμόζεται
σύμφωνα με τις απαιτήσεις του έργου με
βάση το χρονοδιάγραμμα κατασκευής του. Ο ανάδοχος
οφείλει να λαμβάνει μέτρα προστασίας σύμφωνα με την
ισχύουσα νομοθεσία στο Σχέδιο Ασφάλειας και Υγείας
(ΣΑΥ), όπως αυτό ρυθμίζεται με τις αποφάσεις του
Υφυπουργού Περιβάλλοντος, Χωροταξίας και Δημόσιων
Έργων ΔΙΠΑΔ/οικ.177/ 2.3.2001 (ΦΕΚ 266 Β΄), ΔΕΕΠΠ/85/
14.5.2001 (ΦΕΚ 686 Β΄) και ΔΙΠΑΔ/οικ889/ 27.11.2002 (ΦΕΚ
16 Β΄), στο χρονοδιάγραμμα των εργασιών, καθώς και
τις ενδεχόμενες τροποποιήσεις ή άλλες αναγκαίες αναπροσαρμογές
των μελετών κατά τη φάση της μελέτης
και της κατασκευής του έργου.
Η διευθύνουσα υπηρεσία μπορεί πάντα να διατάσσει
την απομάκρυνση του προσωπικού που κρίνεται δικαιολογημένα
ακατάλληλο ή την ενίσχυση των συνεργείων
του αναδόχου.
9. Αν ο ανάδοχος καθυστερεί τις πληρωμές των αποδοχών
του προσωπικού που χρησιμοποιεί στο έργο, η
διευθύνουσα υπηρεσία μετά από γραπτή όχληση των
ενδιαφερομένων, καλεί τον ανάδοχο να εξοφλήσει τους
δικαιούχους μέσα σε δεκαπέντε (15) ημέρες. Αν ο ανάδοχος
δεν εξοφλήσει τους δικαιούχους, τότε η διευθύνουσα
υπηρεσία συντάσσει καταστάσεις πληρωμής των
οφειλομένων και πληρώνει απευθείας τους δικαιούχους
από τις πιστώσεις του έργου, για λογαριασμό του αναδόχου
και έναντι του λαβείν του. Σε εφαρμογή της
παραγράφου αυτής μπορεί να πληρωθούν οι αποδοχές
μέχρι τριών (3) το πολύ μηνών πριν από την όχληση των
ενδιαφερομένων.
10. Ο ανάδοχος έχει όλη την ευθύνη για την ανεύρεση
και χρησιμοποίηση πηγών αδρανών υλικών ή άλλων
υλικών, που δεν προέρχονται από το εμπόριο, εκτός αν
ορίζεται διαφορετικά από τη σύμβαση. Οι πηγές αυτές
πριν από τη χρησιμοποίησή τους πρέπει να εγκριθούν
από τη διευθύνουσα υπηρεσία, που μπορεί να απαγορεύσει
τη χρήση ακατάλληλων ή απρόσφορων για
τα έργα πηγών. Αν διαπιστωθεί ότι ο ανάδοχος εμπορεύεται
τα εξορυσσόμενα για την εκτέλεση του έργου
αδρανή υλικά κηρύσσεται έκπτωτος με απόφαση του
Υπουργού Περιβάλλοντος, Χωροταξίας και Δημόσιων
Έργων. Με την ίδια απόφαση μπορεί να επιβληθεί
πρόστιμο μέχρι εβδομήντα τέσσερις χιλιάδες (74.000)
ευρώ, το οποίο εισπράττεται υπέρ του Ταμείου Εθνικής
Οδοποιίας (Τ.Ε.Ο. Α.Ε.), σύμφωνα με τις διατάξεις περί
εισπράξεως δημοσίων εσόδων.
11. Τα υλικά που συναντώνται κατά την κατασκευή του
έργου ή προέρχονται από καθαίρεση παλιών έργων,
ανήκουν στον κύριο του έργου. Ο ανάδοχος αποζημιώνεται
για τις δαπάνες εξαγωγής ή διαφύλαξής τους,
αν η σύμβαση δεν ορίζει διαφορετικά και οφείλει να
παίρνει τα κατάλληλα μέτρα, για να αποτραπεί ή να
είναι όσο το δυνατόν μικρότερη η βλάβη των υλικών
κατά την εξαγωγή τους. Χρησιμοποίηση των υλικών από
τον ανάδοχο γίνεται μετά από διαταγή της υπηρεσίας
και αφού συνταχθεί σχετικό πρωτόκολλο μεταξύ του
επιβλέποντος και του αναδόχου.
12. Ο ανάδοχος είναι υποχρεωμένος να ειδοποιήσει
αμέσως τη διευθύνουσα υπηρεσία αν τυχόν κατά την
κατασκευή των έργων βρεθούν αρχαιότητες ή οποιαδήποτε
έργα τέχνης. Οι διατάξεις για τις αρχαιότητες
εφαρμόζονται και στην περίπτωση αυτή. Για την καθυστέρηση
των έργων ή τυχόν διακοπή τους από αυτή
την αιτία, έχουν εφαρμογή οι σχετικές διατάξεις του
παρόντος κώδικα.
13. Ο ανάδοχος έχει την υποχρέωση να μην παρεμποδίζει
την εκτέλεση οποιωνδήποτε άλλων έργων ή
εργασιών φορέα του δημόσιου τομέα, που είναι δυνατόν
να επηρεάζονται από τις εργασίες της εργολαβίας
του, να προστατεύει τις υπάρχουσες κατασκευές και
εκμεταλλεύσεις από κάθε βλάβη ή διακοπή λειτουργίας
τους και χωρίς μείωση της ευθύνης του να αποκαθιστά
ή να συμβάλει στην άμεση αποκατάσταση των τυχόν
βλαβών ή διακοπών.
14. Ο ανάδοχος είναι υποχρεωμένος να εξασφαλίσει
την απρόσκοπτη άσκηση της επίβλεψης στα εργοστάσια
που τυχόν κατασκευάζονται τμήματα του έργου και
γενικά σε όλους τους χώρους που κρίνει απαραίτητο
η διευθύνουσα υπηρεσία. Ο διευθύνων από μέρους της
αναδόχου επιχείρησης τα έργα υποχρεούται, μετά από
ειδοποίηση της υπηρεσίας, να συνοδεύει τους υπαλλήλους
που επιβλέπουν, διευθύνουν ή επιθεωρούν τα
έργα, κατά τις μεταβάσεις για επίβλεψη, έλεγχο ή επιθεώρηση
στον τόπο των έργων ή στους άλλους τόπους
παραγωγής.

Άρθρο 38
Διεύθυνση έργου από την πλευρά του αναδόχου
Η διεύθυνση των έργων από την πλευρά του αναδόχου
στους τόπους κατασκευής τους γίνεται από τεχνικούς
που έχουν τα κατάλληλα προσόντα και είναι αποδεκτοί
από την Υπηρεσία. Η επί τόπου των έργων παρουσία
τεχνικού στελέχους ή τεχνικού υπαλλήλου της εργοληπτικής
επιχείρησης είναι υποχρεωτική και ανάλογη
με τη φύση και το μέγεθος του κατασκευαζόμενου
έργου. Προκειμένου για έργα προϋπολογισμού πάνω
από τρία εκατομμύρια (3.000.000,00) ευρώ, η αναλογία
αυτή καθορίζεται τουλάχιστον σε τρεις (3) τεχνικούς
ανάλογων προσόντων και πείρας, από τους οποίους
ένας (1) πρέπει να είναι διπλωματούχος ανώτατου εκπαιδευτικού
ιδρύματος (Α.Ε.Ι.) και ένας (1) πτυχιούχος
τεχνολογικού εκπαιδευτικού ιδρύματος (Τ.Ε.Ι.). Η ελάχιστη
τεχνική στελέχωση του εργοταξίου σε κάθε έργο
μπορεί πάντα να αλλάζει με απόφαση του κυρίου ή
του φορέα κατασκευής του έργου, εφόσον προβλέπεται
στη διακήρυξη. Για το προσωπικό που αποτελεί
την ελάχιστη στελέχωση, απαιτείται προσκόμιση στη
διευθύνουσα υπηρεσία βεβαίωσης του οικείου ασφαλιστικού
φορέα, στην οποία θα αναγράφεται και ο χρόνος
ασφάλισης των εργαζομένων. Η παράβαση των διατάξεων
του άρθρου αυτού αποτελεί πειθαρχικό αδίκημα
για την εργοληπτική επιχείρηση, τα στελέχη και τους
υπαλλήλους της, καθώς και για τους υπαλλήλους της
διευθύνουσας υπηρεσίας. Με απόφαση του Υπουργού
Περιβάλλοντος, Χωροταξίας και Δημόσιων Έργων μπορεί
να αναπροσαρμόζεται ο αριθμός των τεχνικών επί
τόπου των έργων, ανάλογα με τον προϋπολογισμό και
τη φύση του εκτελούμενου έργου.

Άρθρο 39
Υποχρεώσεις μελών αναδόχου κοινοπραξίας
1. Οι εγγυήσεις εκτέλεσης του έργου πρέπει να είναι
κοινές υπέρ όλων των μελών της κοινοπραξίας.
2. Τα μέλη της αναδόχου κοινοπραξίας ευθύνονται
έναντι του κυρίου του έργου εις ολόκληρο για κάθε
υποχρέωση που απορρέει από τη σύμβαση ή από το
νόμο.
3. Όλα τα μέλη της κοινοπραξίας οφείλουν κατά την
κατάρτιση και υπογραφή της σύμβασης να καταθέσουν
συμβολαιογραφική πράξη διορισμού κοινού εκπροσώπου
της κοινοπραξίας έναντι του κυρίου του έργου και των
υπηρεσιών. Με την ίδια πράξη ορίζεται υποχρεωτικά
και ο αναπληρωτής του εκπροσώπου. Ο αναπληρωτής
εκπροσωπεί την κοινοπραξία σε κάθε περίπτωση
απουσίας ή κωλύματος του εκπροσώπου, καθώς και σε
περιπτώσεις θανάτου ή ανικανότητας αυτού. Ο εκπρόσωπος
και ο αναπληρωτής του πρέπει να είναι φυσικό
πρόσωπο από τα μέλη της κοινοπραξίας ή από τους
νόμιμους εκπροσώπους των εταιριών που κοινοπρακτούν.
Ο εκπρόσωπος ή ο αναπληρωτής του μπορούν
να διορίζουν άλλους πληρεξούσιους για τη διενέργεια
συγκεκριμένων πράξεων κατά την εκπροσώπηση της
κοινοπραξίας, εφόσον δόθηκε σε αυτούς τέτοια εξουσία
με την πράξη διορισμού τους. Με την επιφύλαξη
των διατάξεων της επόμενης παραγράφου ο διορισμός
του εκπροσώπου και του αναπληρωτού και η αποδοχή
του από αυτούς διαρκούν καθ’ όλη τη διάρκεια του
έργου και μέχρι την πλήρη εκκαθάριση των σχέσεων
της κοινοπραξίας με τον κύριο του έργου. Μαζί με την
πράξη διορισμού κατατίθενται κατά την υπογραφή της
σύμβασης και δηλώσεις αποδοχής του διορισμού τους
από τον εκπρόσωπο και από τον αναπληρωτή του. Ο
διορισμός του εκπροσώπου και του αναπληρωτή του
και οι δηλώσεις αποδοχής πρέπει να είναι χωρίς αίρεση
ή όρους και να εκτείνονται σε όλα τα θέματα
που αφορούν την εκτέλεση της σύμβασης, στα οποία
περιλαμβάνεται και η είσπραξη του εργολαβικού ανταλλάγματος
και ο διορισμός αντικλήτου.
4. Αντικατάσταση του εκπροσώπου ή του αναπληρωτή
του ή και των δύο γίνεται μόνο από κοινού από όλα τα
μέλη της κοινοπραξίας με συμβολαιογραφική πράξη.
Μόνο μετά την κοινοποίηση της πράξης αυτής και των
δηλώσεων αποδοχής του διορισμού τους από τους διοριζόμενους
παύει η εξουσία εκπροσώπησης αυτών που
είχαν διορισθεί πριν.

Άρθρο 40
Πειθαρχικές ευθύνες διοικητικών οργάνων
1. Η υπαίτια παράλειψη οφειλόμενης ενέργειας από
όργανα του φορέα κατασκευής του έργου αποτελεί
πειθαρχική παράβαση.
2. Ιδίως αποτελούν πειθαρχικές παραβάσεις:
α) Για τους επιβλέποντες το έργο: η υπαίτια καθυστέρηση
στην ενημέρωση του προϊσταμένου της διευθύνουσας
υπηρεσίας για την εκ μέρους του αναδόχου
παραβίαση του χρονοδιαγράμματος κατασκευής ή την
κατασκευή ελαττωματικών εργασιών ή την ενσωμάτωση
ελαττωματικών υλικών ή την παράλειψη τήρησης των
νόμιμων μέτρων ασφάλειας ή προστασίας του περιβάλλοντος.
β) Για τον προϊστάμενο της διευθύνουσας υπηρεσίας:
η παράλειψη κίνησης και διεκπεραίωσης της διαδικασίας
έκπτωσης του αναδόχου παρά τη συνδρομή των αναγκαίων
προϋποθέσεων, η παράλειψη έγκαιρης έγκρισης
των επιμετρήσεων και των λογαριασμών του έργου και
η χορήγηση εντολών για εκτέλεση εργασιών οι οποίες
δεν προβλέπονται από την αρχική ή εγκεκριμένη συμπληρωματική
σύμβαση, ούτε άλλως πως είναι επιτρεπτή
η εκτέλεσή τους κατά τις κείμενες διατάξεις.
γ) Για τον προϊστάμενο και τα όργανα της προϊσταμένης
αρχής: η παράλειψη έγκαιρης έγκρισης των Ανακεφαλαιωτικών
Πινάκων και των Πρωτοκόλλων προσωρινής
και οριστικής παραλαβής, η χορήγηση παράτασης
προθεσμίας χωρίς να υφίστανται οι νόμιμες προϋποθέσεις
και η παράλειψη έκδοσης απόφασης σε ένσταση
του αναδόχου κατά απόφασης κήρυξης έκπτωσης, εντός
της δίμηνης προθεσμίας της παραγράφου 8 του άρθρου
62 του παρόντος.
3. Για τις παραβάσεις των προηγούμενων παραγράφων
ο Υπουργός Περιβάλλοντος, Χωροταξίας και Δημόσιων
Έργων ή το αρμόδιο όργανο των άλλων φορέων που
εκτελούν δημόσια έργα είτε επιβάλλει εις βάρος των
υπαιτίων, ανάλογα με τη βαρύτητά τους, την πειθαρχική
ποινή του προστίμου μέχρι ποσού αντίστοιχου του μισθού
των έξι (6) μηνών είτε τους παραπέμπει στο οικείο
πειθαρχικό όργανο για την επιβολή των κατά τις κείμενες
διατάξεις προβλεπόμενων πειθαρχικών ποινών.

Άρθρο 41
Σύμβουλοι
1. Όταν πρόκειται να εκτελεσθούν δημόσια έργα
προβλεπόμενου συνολικού κόστους μεγαλύτερου των
τριάντα εκατομμυρίων (30.000.000) ευρώ είτε κατά το
σύστημα της αντιπαροχής είτε κατά το σύστημα παροχής
άλλων ανταλλαγμάτων είτε κατά οποιοδήποτε άλλο
σύστημα προβλεπόμενο από την ισχύουσα νομοθεσία,
επιτρέπεται η ανάθεση καθηκόντων συμβούλου οποιασδήποτε
ειδικότητας (τεχνικού, οικονομικού συμβούλου,
συμβούλου οργανώσεως κ.λπ.) σε ημεδαπά ή αλλοδαπά,
φυσικά ή νομικά πρόσωπα, για να παράσχουν τις υπηρεσίες
τους, που απαιτούνται για την υλοποίηση και
εκτέλεση των έργων αυτών.
Η ανάθεση γίνεται με σύμβαση. Ο τρόπος ανάθεσης, οι
παρεχόμενες από τον σύμβουλο υπηρεσίες, οι όροι της
σύμβασης και η αμοιβή καθορίζονται με απόφαση του
κατά περίπτωση αρμόδιου Υπουργού, χωρίς δέσμευση
από οποιαδήποτε γενική ή ειδική διάταξη. Η αμοιβή του
συμβούλου μπορεί επίσης να βαρύνει τον προϋπολογισμό
του Ειδικού Ταμείου Εφαρμογής Ρυθμιστικών και
Πολεοδομικών Σχεδίων (Ε.Τ.Ε.Ρ.Π.Σ.) ή τον προϋπολογισμό
του Ταμείου Εθνικής Οδοποιίας (Τ.Ε.Ο.), κατόπιν
αποφάσεως του Υπουργού Περιβάλλοντος, Χωροταξίας
και Δημόσιων Έργων, μετά από σύμφωνη γνώμη των
διοικητικών τους συμβουλίων.
2. Για την εκτέλεση (μελέτη  κατασκευή) του έργου ή
μέρους αυτού και ειδικότερα για το σχεδιασμό, μελέτη,
έλεγχο μελέτης, διοίκηση και επίβλεψη του έργου της
κάθε Ειδικής Υπηρεσίας Δημόσιων Έργων, καθώς και
για τις ανάγκες μηχανογράφησης των υπηρεσιών της
Γ.Γ.Δ.Ε. του Υπουργείου Περιβάλλοντος, Χωροταξίας
και Δημόσιων Έργων, επιτρέπεται η ανάθεση καθηκόντων
συμβούλου οποιασδήποτε ειδικότητας (τεχνικού,
οικονομικού συμβούλου, συμβούλου οργανώσεως), σε
ημεδαπά ή αλλοδαπά, φυσικά ή νομικά πρόσωπα, για
να παράσχουν τις υπηρεσίες τους, που απαιτούνται για
την υλοποίηση και εκτέλεση των έργων αυτών.
Η ανάθεση γίνεται με σύμβαση, ύστερα από γνώμη του
Τεχνικού Συμβουλίου Δημόσιων Έργων της Γ.Γ.Δ.Ε. του
Υπουργείου Περιβάλλοντος, Χωροταξίας και Δημόσιων
Έργων, στην οποία προσδιορίζονται οι όροι και οι προϋποθέσεις
ανάθεσης, οι παρεχόμενες από τον σύμβουλο
υπηρεσίες και η σχετική αμοιβή, κατά παρέκκλιση από
κάθε γενική ή ειδική διάταξη και από τις διατάξεις για
τις αμοιβές των μηχανικών.
Οι σχετικές δαπάνες βαρύνουν τις πιστώσεις του έργου.
Με κοινή απόφαση των Υπουργών Οικονομίας και Οικονομικών,
Περιβάλλοντος, Χωροταξίας και Δημόσιων
Έργων και του κατά περίπτωση αρμόδιου υπουργού,
μπορεί να εφαρμόζονται οι διατάξεις των δύο προηγούμενων
εδαφίων, ολικά ή μερικά, σε συγκεκριμένο έργο ή
τμήμα έργου ή ομάδα έργων, εθνικού ή διανομαρχιακού
ή νομαρχιακού επιπέδου, που εκτελούνται από το Δημόσιο
ή φορείς του δημόσιου τομέα και να ρυθμίζονται
όλα τα σχετικά θέματα.
3. Οι διατάξεις των προηγούμενων παραγράφων 1 και
2 που αφορούν στη διαδικασία πρόσληψης συμβούλου
εφαρμόζονται μόνο για τις συμβάσεις με προεκτιμώμενη
αμοιβή κάτω του εκάστοτε ορίου εφαρμογής της
Οδηγίας 2004/18 ΕΚ.

Άρθρο 42
Εμπειρογνώμονες
Σε περιπτώσεις ειδικών ή μεγάλων έργων υποδομής ή
έργων στα οποία εφαρμόζονται μη διαδεδομένες ειδικές
μέθοδοι μελέτης και κατασκευής, ιδίως σε θέματα ασφάλειας
ή αντιμετώπισης και αποτροπής κινδύνου, μπορεί,
με απόφαση της προϊσταμένης αρχής, που λαμβάνεται
κατόπιν σύμφωνης γνώμης του Τεχνικού Συμβουλίου
του φορέα κατασκευής του έργου να ορίζεται ως ειδικός
εμπειρογνώμονας για την επίλυση συγκεκριμένου
τεχνικού προβλήματος και για ολιγοήμερη απασχόληση,
επιστήμονας εγνωσμένου κύρους και φήμης και μεγάλης
εμπειρίας σχετικής με το προς επίλυση θέμα, σύμφωνα
με τις διατάξεις του άρθρου 38 του ν. 3316/2005.

Άρθρο 43
Συμβουλευτική Επιτροπή Παρακολούθησης του έργου
1. Σε περίπτωση κατασκευής σημαντικών έργων συγκροτείται
επιτροπή παρακολούθησης του έργου. Η
επιτροπή έχει συμβουλευτικό χαρακτήρα και παρακολουθεί
την εφαρμογή της μελέτης ή την αιτιολογημένη
αποδοχή προτεινόμενων τροποποιήσεων αυτής,
την τήρηση του χρονοδιαγράμματος κατασκευής, τη
διαμόρφωση του κόστους, την τήρηση κανόνων ασφαλείας
και υγιεινής του χώρου εργασίας, την τήρηση των
μέτρων προστασίας του περιβάλλοντος και γενικά την
πορεία του έργου.
2. Ο χαρακτηρισμός των έργων ως «σημαντικών έργων»
για την εφαρμογή της ανωτέρω παραγράφου γίνεται
από τον κύριο του έργου, ο οποίος και συγκροτεί
την επιτροπή. Στις περιπτώσεις έργων του Δημοσίου ο
χαρακτηρισμός του έργου σαν σημαντικού και η ταυτόχρονη
σύσταση και συγκρότηση της επιτροπής γίνεται
από τον Νομάρχη για τα έργα νομαρχιακού επιπέδου
και από τον αρμόδιο Υπουργό για τα άλλα έργα. Για τα
έργα των άλλων φορέων του δημόσιου τομέα ο χαρακτηρισμός
και η σύσταση και συγκρότηση της επιτροπής
γίνεται από το αρμόδιο όργανο του κυρίου του έργου. Η
προβλεπόμενη από το νόμο δυνατότητα του Υπουργού
Περιβάλλοντος, Χωροταξίας και Δημόσιων Έργων να
χαρακτηρίσει το έργο σαν σημαντικό και να συστήσει
και συγκροτήσει τις σχετικές επιτροπές, έχει εφαρμογή
και στις περιπτώσεις έργων νομαρχιακού επιπέδου για
όλους τους φορείς του δημόσιου τομέα.
3. H επιτροπή συνιστάται και συγκροτείται για κάθε
συγκεκριμένο έργο ή ομάδα έργων, ακόμη και από το
στάδιο της μελέτης για την άσκηση αναλόγων καθηκόντων
κατά το στάδιο αυτό.
4. H επιτροπή αποτελείται από όργανα της υπηρεσίας
και από εκπροσώπους των Οργανισμών Τοπικής
Αυτοδιοίκησης, των φορέων που θα χρησιμοποιήσουν
τα έργα ή και τυχόν άλλων κοινωνικών φορέων. Με
την απόφαση συγκρότησης ορίζεται ο πρόεδρος της
επιτροπής και ο αναπληρωτής του, καθώς και τα μέλη
που δεν μπορεί να είναι περισσότερα από πέντε (5) όταν
πρόκειται για έργα νομαρχιακού επιπέδου και επτά (7)
για τα άλλα έργα.
5. Με μέριμνα του Προέδρου η επιτροπή ορίζει ένα
μέλος της, ως σύνδεσμο με τον φορέα κατασκευής. Ο
σύνδεσμος ανακοινώνεται στον φορέα κατασκευής του
έργου, που του παρέχει όλα τα απαραίτητα στοιχεία για
ενημέρωση της επιτροπής στα θέματα αρμοδιότητάς
της όπως αυτά προβλέπονται στις σχετικές διατάξεις
του νόμου. Η επιτροπή μπορεί πάντα να προβαίνει στην
αντικατάσταση του συνδέσμου.
6. Οι συνεδριάσεις και λοιπές ενέργειες της επιτροπής
δεν ακολουθούν ορισμένο τύπο. Κάθε φορά που
η επιτροπή ή ορισμένα μέλη της το θεωρούν σκόπιμο
και τουλάχιστον στο τέλος του κάθε ημερολογιακού
τριμήνου, συντάσσονται εκθέσεις που περιλαμβάνουν
τα συμπεράσματα των συζητήσεων και τη γνώμη της
επιτροπής στα θέματα της αρμοδιότητάς της. Σε περίπτωση
που διαμορφώνονται περισσότερες από μία
γνώμες, καταχωρούνται όλες οι γνώμες στην έκθεση,
με αναφορά των μελών που τάσσονται με την κάθε
γνώμη. Η καταχώρηση γίνεται με πρώτη τη γνώμη που
συγκεντρώνει την υποστήριξη των περισσότερων μελών
και ακολουθούν στη σειρά με την ίδια βάση οι υπόλοιπες
γνώμες. Οι εκθέσεις υπογράφονται από τον πρόεδρο
και το σύνδεσμο, κοινοποιούνται στον κύριο του έργου
και τον φορέα κατασκευής (διευθύνουσα υπηρεσία
 προϊσταμένη αρχή) και ανακοινώνονται στη Γ.Γ.Δ.Ε..
Όταν η επιτροπή έχει συγκροτηθεί για ομάδα έργων,
οι εκθέσεις μπορεί να συντάσσονται και χωριστά για
καθένα έργο. Στον ανάδοχο μπορεί να κοινοποιούνται,
αν το ζητήσει, τα μέρη των εκθέσεων που τυχόν περιλαμβάνουν
κρίσεις γι’ αυτόν.
7. Η διευθύνουσα υπηρεσία ανακοινώνει υποχρεωτικά
στον πρόεδρο της επιτροπής τη σύμβαση, τις σχετικές
αποφάσεις τροποποιήσεων της σύμβασης, εκπτώσεων ή
διαλύσεων εργολαβίας, την έκδοση βεβαίωσης περάτωσης
του έργου και τις αποφάσεις συγκρότησης των επιτροπών
παραλαβής. Αν η επιτροπή έχει συγκροτηθεί από
το στάδιο εκπόνησης της μελέτης, ανακοινώνονται επίσης
οι αποφάσεις επιλογής μελετητών, έγκρισης σταδίων ή
φάσεων μελέτης και τελικών εγκρίσεων της μελέτης.
Η επιτροπή ενεργεί και λειτουργεί σύμφωνα με όσα
ορίζονται με προεδρικό διάταγμα.

Άρθρο 44
Κοινοποίηση στον ανάδοχο  εκπροσώπηση
1. Οι κοινοποιήσεις εγγράφων της υπηρεσίας προς τον
ανάδοχο ή τον αντίκλητό του γίνονται με όργανο της
υπηρεσίας ή με οποιοδήποτε άλλο δημόσιο όργανο ή με
δικαστικό επιμελητή. Για την κοινοποίηση συντάσσεται
σχετικό αποδεικτικό. Κατά τα λοιπά εφαρμόζονται ανάλογα
οι οικείες διατάξεις του κώδικα Πολιτικής Δικονομίας.
Ο ανάδοχος γνωστοποιεί στη διευθύνουσα υπηρεσία
τη νόμιμη εκπροσώπησή του ή τους τυχόν πληρεξούσιους.
2. Όταν πρόκειται για υπογραφή του χρονοδιαγράμματος,
των επιμετρήσεων, των πρωτοκόλλων αφανών
εργασιών, των πρωτοκόλλων κανονισμού τιμών μονάδος
νέων εργασιών (Π.Κ.Τ.Μ.Ν.Ε.) των Ανακεφαλαιωτικών Πινάκων,
συμπληρωματικών συμβάσεων, των πιστοποιήσεων
και της επί τόπου παρακολούθησης και διοίκησης
κατασκευής του έργου, ο ανάδοχος μπορεί να αντιπροσωπευθεί
από τεχνικό στέλεχος της επιχείρησης ή
άλλο τεχνικό που έχει τα νόμιμα τυπικά και ουσιαστικά
προσόντα.
Ο ανωτέρω τεχνικός μπορεί να είναι ολικά ή μερικά
και πληρεξούσιος ή εκπρόσωπος του αναδόχου.

Άρθρο 45
Σύμπραξη στην κατασκευή του μελετητή Πρόσθετες
εγγυήσεις  Ευθύνη
1. Όταν η μελέτη του έργου έχει εκπονηθεί από ιδιωτικό
μελετητικό γραφείο, η διευθύνουσα υπηρεσία
ειδοποιεί εγγράφως τον μελετητή για την έναρξη κατασκευής
του έργου που έχει μελετήσει και για κάθε
τροποποίηση της μελέτης εφαρμόζονται οι διατάξεις
της παραγράφου 2.
Οι ίδιες διατάξεις εφαρμόζονται για έργα προϋπολογισμού
μεγαλύτερου από το ανώτατο όριο προϋπολογισμού
έργων, που μπορούν να αναλαμβάνουν εργοληπτικές
επιχειρήσεις της Α2 τάξης του Μ.Ε.ΕΠ..
Με απόφαση του Υπουργού Περιβάλλοντος, Χωροταξίας
και Δημόσιων Έργων, μπορεί το ποσό αυτό να
αναπροσαρμόζεται και να αντιστοιχεί σε μεγαλύτερη
τάξη. Για έργα μικρότερου προϋπολογισμού, όπως αυτός
κάθε φορά ισχύει, μπορούν να εφαρμόζονται οι ανωτέρω
διατάξεις, εφόσον προβλέπεται στη σχετική διακήρυξη
και με όρους και προϋποθέσεις που καθορίζονται με
όμοια απόφαση του Υπουργού Περιβάλλοντος, Χωροταξίας
και Δημόσιων Έργων.
2. Επιτρέπεται η τροποποίηση της εγκεκριμένης μελέτης,
κατά τη διάρκεια εκτέλεσης του έργου, για τη
διόρθωση σφαλμάτων της ή τη συμπλήρωση ελλείψεών
της ή για λόγους που υπαγορεύονται από απρόβλεπτες
περιστάσεις. Προς τούτο υποβάλλεται πρόταση της
διευθύνουσας υπηρεσίας του έργου προς την προϊσταμένη
αρχή, η οποία αποφασίζει ύστερα από γνώμη
του αρμόδιου τεχνικού συμβουλίου κατασκευών. Αν η
τροποποίηση αποδίδεται σε σφάλματα και ελλείψεις
της μελέτης και ο μελετητής αποδέχεται την ευθύνη
του, τροποποιεί τη μελέτη κατά την παράγραφο
4 του άρθρου 31 του ν. 3316/ 2005, εφόσον δεν έχουν
παραγραφεί οι αξιώσεις του εργοδότη. Σε κάθε άλλη
περίπτωση την τροποποίηση αναλαμβάνει ο ανάδοχος
του έργου σε συνεργασία με μελετητή που διαθέτει τα
νόμιμα προσόντα. Για να εισαχθεί το θέμα στο Τεχνικό
Συμβούλιο πρέπει η τροποποιητική μελέτη να είναι σε
στάδιο αντίστοιχο με την προς τροποποίηση και να
έχει τεθεί υπόψη του αρχικού μελετητή που διατυπώνει
εγγράφως σε εύλογη προθεσμία τη γνώμη του.
Κατά τη συζήτηση στο συμβούλιο καλούνται προς
ακρόαση ο αρχικός μελετητής, ο ανάδοχος του έργου
ή εκπρόσωποί τους και εκπρόσωπος της υπηρεσίας
που ενέκρινε την αρχική μελέτη, οι οποίοι υποβάλλουν
γραπτό υπόμνημα. Η προϊσταμένη αρχή εκδίδει την
απόφαση περί αποδοχής της πρότασης τροποποίησης
της μελέτης, μέσα σε προθεσμία τριάντα (30) ημερών
από την έκδοση της γνωμοδότησης του συμβουλίου και
η κοινοποίηση της απόφασης στην υπηρεσία τήρησης
των μητρώων, αποτελεί προϋπόθεση για την πληρωμή
των εργασιών της τροποποιητικής μελέτης. Αν η ανάγκη
τροποποίησης της μελέτης αποδίδεται σε σφάλματα ή
ελλείψεις της και δεν έχουν παραγραφεί οι αξιώσεις του
κυρίου του έργου κατά του μελετητή, εφαρμόζονται οι
διατάξεις του τελευταίου εδαφίου της παραγράφου 4
του άρθρου 31 του ν. 3316/2005. Ο μελετητής της αρχικής
μελέτης μπορεί να ασκήσει αίτηση θεραπείας κατά
της απόφασης περί τροποποίησης της μελέτης, αν αυτή
αποδίδεται σε σφάλματα ή παραλείψεις της μελέτης.
Η άσκηση αίτησης θεραπείας αναστέλλει τις εις βάρος
του μελετητή οικονομικές συνέπειες και την έναρξη της
πειθαρχικής διαδικασίας, όχι όμως την εφαρμογή της
τροποποιημένης μελέτης.
Η απόφαση κοινοποιείται στα αρμόδια για την κίνηση
της πειθαρχικής διαδικασίας κατά του μελετητή και των
υπαιτίων υπαλλήλων όργανα, αν η ανάγκη τροποποίησης
οφείλεται σε λάθη ή παραλείψεις της μελέτης.
3. Αν δεν έχει περάσει η εξαετία που προβλέπεται από
την παράγραφο 1 του άρθρου 31 του ν. 3316/2005 για
την παραγραφή των αξιώσεων του εργοδότη κατά του
μελετητή, εφαρμόζονται οι διατάξεις της παραγράφου
4 του αυτού άρθρου 31.
4. Για την πληρότητα των εκπονούμενων μελετών, τον
αρτιότερο σχεδιασμό, την καλύτερη διοίκηση και επίβλεψη
και την έντεχνη κατασκευή του έργου, υποχρεούνται
ο μελετητής, ο ανάδοχος κατασκευής του έργου
και ο τεχνικός σύμβουλος να ασφαλίζουν τη μελέτη,
την κατασκευή του έργου και τις υπηρεσίες τεχνικού
συμβούλου αντίστοιχα.
Με προεδρικό διάταγμα, που εκδίδεται με πρόταση
των Υπουργών Περιβάλλοντος, Χωροταξίας και Δημόσιων
Έργων και Ανάπτυξης, ορίζονται η έναρξη εφαρμογής
της παραγράφου αυτής, οι μελέτες, τα έργα και
οι υπηρεσίες τεχνικού συμβούλου που εξαιρούνται από
την υποχρέωση ασφάλισης και ρυθμίζονται τα σχετικά
θέματα εφαρμογής της διάταξης αυτής και κάθε άλλη
σχετική λεπτομέρεια.
Με κοινή απόφαση των Υπουργών Περιβάλλοντος, Χωροταξίας
και Δημόσιων Έργων και Ανάπτυξης καθορίζονται,
ειδικά, τα ελάχιστα όρια ασφαλιστικών καλύψεων,
οι αποδεκτές εξαιρέσεις και οι μέγιστες απαλλαγές από
τις ασφαλιστικές καλύψεις.

Άρθρο 46
Χρονοδιάγραμμα κατασκευής
1. Σε κάθε σύμβαση κατασκευής έργου ορίζεται προθεσμία
για την περάτωσή του στο σύνολο και κατά
τμήματα. Μέσα σε προθεσμία δεκαπέντε (15) ημερών
από την υπογραφή της σύμβασης, ο ανάδοχος με βάση
την ολική και τις τμηματικές προθεσμίες, συντάσσει
και υποβάλλει στη διευθύνουσα υπηρεσία το χρονοδιάγραμμα
κατασκευής του έργου.
2. Η διευθύνουσα υπηρεσία εγκρίνει μέσα σε δέκα (10)
ημέρες το χρονοδιάγραμμα και μπορεί να τροποποιήσει
τις προτάσεις του αναδόχου σχετικά με τη σειρά
και τη διάρκεια κατασκευής των έργων, ανάλογα με
τις δυνατότητες χρονικής κλιμάκωσης των πιστώσεων,
μέσα στα όρια των συμβατικών προθεσμιών. Το εγκεκριμένο
χρονοδιάγραμμα αποτελεί συμβατικό στοιχείο
του έργου. Αν η έγκριση δεν γίνει μέσα στην πιο πάνω
προθεσμία, ή αν μέσα στην προθεσμία αυτή δεν ζητήσει
γραπτά η διευθύνουσα υπηρεσία διευκρινίσεις
ή αναμορφώσεις ή συμπληρώσεις, το χρονοδιάγραμμα
θεωρείται ότι έχει εγκριθεί. Αναπροσαρμογές του
χρονοδιαγράμματος εγκρίνονται όταν μεταβληθούν οι
προθεσμίες, το αντικείμενο ή οι ποσότητες των εργασιών.
Η έναρξη των εργασιών του έργου από μέρους
του αναδόχου δεν μπορεί να καθυστερήσει πέρα των
τριάντα (30) ημερών από την υπογραφή της σύμβασης.
Η μη τήρηση των ανωτέρω προθεσμιών με υπαιτιότητα
του αναδόχου συνεπάγεται την επιβολή των διοικητικών
και παρεπόμενων χρηματικών κυρώσεων, αποτελεί λόγο
έκπτωσης του αναδόχου και για τα αρμόδια όργανα του
φορέα κατασκευής αποτελεί πειθαρχικό αδίκημα, σύμφωνα
με τα προβλεπόμενα στις διατάξεις του άρθρου
40 του παρόντος.
3. Το εγκεκριμένο χρονοδιάγραμμα αποτελεί το αναλυτικό
πρόγραμμα κατασκευής του έργου. Το χρονοδιάγραμμα
αναλύει ανά μονάδα χρόνου και πάντως ανά
ημερολογιακό τρίμηνο τις εργασίες που προβλέπεται
να εκτελεσθούν. Το χρονοδιάγραμμα συντάσσεται με
τη μορφή τετραγωνικού πίνακα που περιλαμβάνει την
πιο πάνω χρονική ανάλυση των ποσοτήτων ανά εργασία
ή ομάδα εργασιών και συνοδεύεται από γραμμικό διάγραμμα
και σχετική έκθεση. Σε σημαντικά έργα μπορεί
να προβλέπεται η σύνταξη τευχών ή διαγραμμάτων με
τη μέθοδο της δικτυωτής ανάλυσης.
4. O ανάδοχος κατασκευής του έργου υποχρεούται
επίσης μέσα σε έναν (1) μήνα από την υπογραφή της
σύμβασης να συντάξει και να υποβάλει οργανόγραμμα
του εργοταξίου, στο οποίο θα περιγράφονται λεπτομερώς
τα πλήρη στοιχεία στελεχών, εξοπλισμού και μηχανημάτων
που θα περιλαμβάνει η εργοταξιακή ανάπτυξη
για την εκτέλεση του έργου.
5. Οι διατάξεις του παρόντος άρθρου δεν εφαρμόζονται
σε συμβάσεις έργων που στις δημοπρασίες τους
καλούνται να συμμετάσχουν, σύμφωνα με τις κείμενες
διατάξεις και επιχειρήσεις εγγεγραμμένες στα νομαρχιακά
μητρώα. Στις περιπτώσεις αυτές η διευθύνουσα
υπηρεσία κοινοποιεί έγκαιρα στον ανάδοχο πίνακες των
εργασιών που πρέπει να εκτελεσθούν. Ο πρώτος πίνακας
κοινοποιείται κατά την υπογραφή της σύμβασης.

Άρθρο 47
Ημερολόγιο του έργου
1. Για κάθε εργολαβία, με μέριμνα του αναδόχου τηρείται
ημερολόγιο σε βιβλιοδετημένα διπλότυπα αριθμημένα
φύλλα. Το ημερολόγιο συμπληρώνεται καθημερινά
και αναγράφονται, με συνοπτικό τρόπο, σε αυτό
στοιχεία για τις καιρικές συνθήκες που επικρατούν,
αριθμητικά στοιχεία για το απασχολούμενο προσωπικό
κατά κατηγορίες, τα χρησιμοποιούμενα μηχανήματα, τα
προσκομιζόμενα υλικά, τις εκτελούμενες εργασίες, τις
εργαστηριακές εξετάσεις, τις εντολές και παρατηρήσεις
των οργάνων επίβλεψης, τυχόν έκτακτα περιστατικά και
κάθε άλλο σχετικό με το έργο σημαντικό πληροφοριακό
στοιχείο.
2. Το ημερολόγιο υπογράφεται από εντεταλμένο
όργανο της επίβλεψης και τον εκπρόσωπο του αναδόχου.
Το ένα αποκοπτόμενο φύλλο περιέρχεται στη
διευθύνουσα υπηρεσία. Οι εγγραφές στο ημερολόγιο
αποτελούν πληροφοριακά στοιχεία για τις καιρικές
συνθήκες, τη δύναμη απασχολούμενου προσωπικού
και μηχανημάτων και γενικά για την παροχή εικόνας
προόδου του έργου.
3. Η διευθύνουσα υπηρεσία μπορεί πάντα να ορίσει
την εγγραφή στο ημερολόγιο συμπληρωματικών πληροφοριών
ή άλλων στοιχείων που προσιδιάζουν στο
συγκεκριμένο έργο ή να ζητήσει από τον ανάδοχο την
τήρηση και άλλων στατιστικών στοιχείων. Στις περιπτώσεις
μικρών έργων μπορεί η διευθύνουσα υπηρεσία να
ορίσει την τήρηση του ημερολογίου κατά άλλο συνοπτικότερο
τρόπο, την τήρησή του κατά εβδομάδα ή άλλο
χρονικό διάστημα ή και τη μη τήρηση ημερολογίου.

Άρθρο 48
Προθεσμίες
1. Κάθε σύμβαση, εκτός από την προθεσμία για την
περάτωση του συνόλου του έργου (συνολική προθεσμία),
περιλαμβάνει και προθεσμίες για την ολοκλήρωση
συγκεκριμένων τμημάτων αυτού (τμηματικές προθεσμίες).
Σε περιπτώσεις μικρών έργων ή έργων που από τη
φύση τους δεν επιδέχονται προσδιορισμό τμημάτων ή
χαρακτηριστικών επί μέρους δραστηριοτήτων, μπορεί η
σύμβαση να μην προβλέπει τμηματικές προθεσμίες.
2. Όλες οι προθεσμίες (συνολική και τμηματικές) αρχίζουν
από την υπογραφή της σύμβασης, εκτός αν στα
συμβατικά τεύχη ορίζεται διαφορετικά.
3. Μέσα στη συνολική προθεσμία πρέπει να έχουν
τελειώσει όλες οι επί μέρους εργασίες του έργου και
να έχουν ολοκληρωθεί οι τυχόν προβλεπόμενες από τη
σύμβαση δοκιμές. Το ίδιο ισχύει αναλογικά και για τις
τμηματικές προθεσμίες.
4. Τμηματικές προθεσμίες ορίζονται από τη σύμβαση:
α. Για παράδοση τμημάτων του έργου που η έγκαιρη
αποπεράτωσή τους έχει ιδιαίτερη σημασία για τον
κύριο του έργου, όπως είναι η κατασκευή τμημάτων
του έργου που μπορεί να χρησιμοποιηθούν αυτοτελώς,
η συμπλήρωση εργασιών που αποτελούν προϋπόθεση
ή συνδυάζονται με τις εργασίες άλλου έργου, εκτός
της εργολαβίας στην οποία αναφέρεται η συγκεκριμένη
σύμβαση, η εκτέλεση εργασιών για εξασφάλιση του
έργου από καιρικές συνθήκες (αποκλειστικές τμηματικές
προθεσμίες).
β. Ως σταθμοί ενδιάμεσου ελέγχου της προόδου του
έργου (ενδεικτικές τμηματικές προθεσμίες).
5. Όλες οι καθοριζόμενες τμηματικές προθεσμίες θεωρούνται
ως ενδεικτικές, εκτός αν ρητώς ορίζονται από
τη σύμβαση ως αποκλειστικές.
6. Υποχρεωτικά καθορίζονται στα συμβατικά τεύχη
και για την περίοδο έναρξης των εργασιών εκτέλεσης
ενδεικτικές τμηματικές προθεσμίες ανά έναν (1) ή το
πολύ δύο (2) μήνες ανάλογα με το μέγεθος του έργου
και τις συνθήκες εκτέλεσης. Οι ως άνω υποχρεωτικές
ενδεικτικές προθεσμίες τίθενται για το διάστημα από
την υπογραφή της σύμβασης μέχρι το πέρας του ενός
τετάρτου (1/4) της αρχικής συμβατικής προθεσμίας περαίωσης.
Το χρονικό αυτό διάστημα δεν μπορεί να είναι
μικρότερο από έξι (6) μήνες.
7. Ο ανάδοχος είναι υποχρεωμένος να συνεχίσει την
κατασκευή του έργου για επιπλέον της συνολικής προθεσμίας
χρονικό διάστημα, ίσο προς το ένα τρίτο (1/3)
αυτής και πάντως όχι μικρότερο των τριών (3) μηνών
(οριακή προθεσμία). Η συνολική προθεσμία υπολογίζεται
με βάση την αρχική συμβατική προθεσμία και τις τυχόν
παρατάσεις που εγκρίθηκαν ύστερα από σχετικό αίτημα
του αναδόχου μέσα στην αρχική συμβατική προθεσμία
και δεν οφείλονται σε υπαιτιότητά του.
8. Παράταση της συνολικής ή των τμηματικών προθεσμιών
εγκρίνεται:
α) Είτε «με αναθεώρηση», όταν η καθυστέρηση του
συνόλου των εργασιών του έργου ή του αντίστοιχου
τμήματος δεν οφείλεται σε αποκλειστική υπαιτιότητα
του αναδόχου ή προκύπτει από αύξηση του αρχικού
συμβατικού αντικειμένου.
β) Είτε «χωρίς αναθεώρηση», για το σύνολο ή μέρος
των υπολειπόμενων εργασιών, όταν η παράταση κρίνεται
σκόπιμη για το συμφέρον του έργου, έστω και αν
η καθυστέρηση του συνόλου ή μέρους των υπολειπόμενων
εργασιών οφείλεται σε αποκλειστική υπαιτιότητα
του αναδόχου. Σε περίπτωση έγκρισης παράτασης
προθεσμίας «χωρίς αναθεώρηση» για το σύνολο των
υπολειπόμενων εργασιών του έργου ή μιας τμηματικής
προθεσμίας του, επιβάλλονται οι σχετικές ποινικές
ρήτρες, ανεξάρτητα από την έγκριση της παράτασης
αυτής.
9. Κατά την έγκριση των παρατάσεων της συνολικής
ή των τμηματικών προθεσμιών, εκτιμάται και προσδιορίζεται
πάντοτε το υπαίτιο για την επιμήκυνση του
χρόνου συμβαλλόμενο μέρος, για το σύνολο ή για μέρος
των έργων ή κατά κονδύλια εργασιών. Οι διατάξεις της
περίπτωσης αυτής δεν επηρεάζουν την κατάπτωση των
ποινικών ρητρών, αν συντρέχουν οι προϋποθέσεις της.
10. Η έγκριση των παρατάσεων προθεσμιών γίνεται
από την προϊσταμένη αρχή, ύστερα από αίτηση του
αναδόχου. Παράταση μπορεί να εγκριθεί και χωρίς αίτηση
του αναδόχου, αν αυτή δεν υπερβαίνει την οριακή
προθεσμία. Η αίτηση, αν υπάρχει, κατατίθεται στη διευθύνουσα
υπηρεσία που διατυπώνει πάντοτε τη γνώμη
της προς την προϊσταμένη αρχή. Όταν πρόκειται για
παράταση «χωρίς αναθεώρηση», ο προϊστάμενος της διευθύνουσας
υπηρεσίας, σε αντιπαράσταση με τον ανάδοχο,
καταρτίζει πίνακα διαχωρισμού των εργασιών, σε
εκείνες που μπορούσαν να εκτελεσθούν σε προηγούμενη
αναθεωρητική περίοδο και στις λοιπές εργασίες. Οι
πρώτες διαχωρίζονται και κατά αναθεωρητική περίοδο,
μέσα στην οποία μπορούσε και έπρεπε να εκτελεσθούν.
Ο πίνακας αποτελεί πράξη της διευθύνουσας υπηρεσίας
και ο ανάδοχος δικαιούται να υποβάλει ένσταση κατά
του πίνακα διαχωρισμού, μόνο αν τον υπογράψει με
επιφύλαξη. Σε περίπτωση άρνησης του αναδόχου να
συμπράξει στην κατάρτιση ή να υπογράψει τον πίνακα,
εφαρμόζεται ανάλογα η διάταξη της παραγράφου 8 του
άρθρου 57 του παρόντος.

Άρθρο 49
Ποινικές ρήτρες για παραβίαση προθεσμιών έργου
1. Με τη σύμβαση ορίζονται οι ποινικές ρήτρες οι
οποίες καταπίπτουν υπέρ του κυρίου του έργου, αν
ο ανάδοχος υπερβεί, με υπαιτιότητά του, τη συνολική
και τις τυχόν τεθείσες τμηματικές προθεσμίες κατασκευής
του έργου. Οι ποινικές ρήτρες καταπίπτουν με
αιτιολογημένη απόφαση της διευθύνουσας υπηρεσίας
και παρακρατούνται από τον αμέσως επόμενο λογαριασμό
του έργου. Η κατάπτωση των ποινικών ρητρών
για υπέρβαση της συνολικής και των αποκλειστικών
τμηματικών προθεσμιών δεν ανακαλείται. Οι ποινικές
ρήτρες για υπέρβαση των ενδεικτικών τμηματικών
προθεσμιών ανακαλούνται υποχρεωτικά, αν το έργο
περατωθεί μέσα στη συνολική προθεσμία και τις εγκεκριμένες
παρατάσεις της.
2. Η ποινική ρήτρα που επιβάλλεται στον ανάδοχο για
κάθε ημέρα υπέρβασης της συνολικής προθεσμίας ορίζεται
σε δεκαπέντε τοις εκατό (15%) της μέσης ημερήσιας
αξίας του έργου και επιβάλλεται για αριθμό ημερών
ίσο με το είκοσι τοις εκατό (20%) της προβλεπόμενης
από τη σύμβαση αρχικής συνολικής προθεσμίας. Για
τις επόμενες ημέρες μέχρι ακόμα δεκαπέντε τοις εκατό
(15%) της αρχικής συνολικής προθεσμίας, η ποινική
ρήτρα για κάθε ημέρα ορίζεται σε είκοσι τοις εκατό
(20%) της μέσης ημερήσιας αξίας του έργου.
Ως μέση ημερήσια αξία νοείται το πηλίκο του συνολικού
χρηματικού ποσού της σύμβασης, μαζί με το ποσό
των τυχόν συμπληρωματικών συμβάσεων και χωρίς την
αναθεώρηση και το Φόρο Προστιθέμενης Αξίας (Φ.Π.Α.),
προς τη συνολική προθεσμία του έργου.
Οι ποινικές ρήτρες που επιβάλλονται για την υπέρβαση
της συνολικής προθεσμίας δεν επιτρέπεται να
υπερβούν συνολικά ποσοστό έξι τοις εκατό (6%) του
συνολικού ποσού της σύμβασης, χωρίς Φ.Π.Α..
Εφόσον στη σύμβαση ορίζονται τμηματικές προθεσμίες,
ορίζεται υποχρεωτικά και το ποσοστό των ποινικών
ρητρών ανά ημέρα υπέρβασης, καθώς και ο συνολικός
χρόνος για την επιβολή τους. Το συνολικό ποσό της ποινικής
ρήτρας για υπέρβαση των τμηματικών προθεσμιών
δεν μπορεί να ξεπεράσει σε ποσοστό το τρία τοις εκατό
(3%) του ποσού της σύμβασης, χωρίς Φ.Π.Α..
3. Όταν ο χρόνος αποπεράτωσης ενός έργου έχει
ιδιαίτερη σημασία για τον κύριο του έργου και εφόσον
προβλέπεται σχετικά στα συμβατικά τεύχη, μπορεί με
τη σύμβαση να περιοριστούν οι ανωτέρω χρόνοι για
την επιβολή των ποινικών ρητρών μέχρι το μισό, με
ανάλογη αύξηση του ποσοστού της ημερήσιας ποινικής
ρήτρας, διατηρουμένου του ανωτάτου ορίου της
ποινικής ρήτρας.

Άρθρο 50
Επιτάχυνση εργασιών  Ρήτρα πρόσθετης
καταβολής (πριμ)
1. Ο κύριος του έργου ή ο φορέας κατασκευής για την
κάλυψη ή περιορισμό των καθυστερήσεων του έργου,
στην περίπτωση που ευθύνεται γι’ αυτές ο ανάδοχος,
μπορεί να δώσει εντολή στον ανάδοχο να επιταχύνει
τις εργασίες, εκτελώντας τις απαραίτητες πρόσθετες
εργασίες και παίρνοντας τα απαραίτητα πρόσθετα μέτρα,
χωρίς καμία επιπλέον αποζημίωση. Οι διατάξεις
της παραγράφου αυτής εφαρμόζονται και στα έργα
που κατασκευάζονται με μερική ή ολική αυτοχρηματοδότηση.
2. Εφόσον η ταχύτερη, σε σχέση με τη συμβατική
προθεσμία, εκτέλεση του έργου ή τμήματος αυτού, έχει
ιδιαίτερη σημασία και, υπό την προϋπόθεση ότι υπάρχει
σχετική πρόβλεψη στη διακήρυξη δημοπράτησης του
έργου ή στην απόφαση απευθείας ανάθεσης ή στην
πρόσκληση διαγωνισμού μεταξύ περιορισμένου αριθμού
προσκαλουμένων εργοληπτικών επιχειρήσεων, καταβάλλεται
στον ανάδοχο πρόσθετη καταβολή (πριμ).
Η πρόσθετη καταβολή υπολογίζεται ως ποσοστό του
αρχικού συμβατικού αντικειμένου και το συνολικό ύψος
της δεν μπορεί να υπερβαίνει το πέντε τοις εκατό (5%)
της προϋπολογιζόμενης δαπάνης του έργου και μπορεί
να προβλέπεται η κατανομή των σχετικών ποσών, κατά
χρονική μονάδα ταχύτερης παράδοσης του έργου ή του
κρίσιμου τμήματος, όπως και κάθε θέμα που σχετίζεται
με την αναγνώριση των προϋποθέσεων για την πραγματοποίηση
της πρόσθετης καταβολής.
Η πρόσθετη καταβολή θεωρείται συμπληρωματικό
εργολαβικό αντάλλαγμα και περιλαμβάνεται στις σχετικές
πιστοποιήσεις του έργου.
3. Στις περιπτώσεις που προβλέπεται πρόσθετη καταβολή
για ταχύτερη περάτωση του έργου, οι αποφάσεις
για παρατάσεις προθεσμιών ρυθμίζουν πάντοτε κάθε
θέμα που σχετίζεται με την πρόσθετη αυτή καταβολή
και ιδιαίτερα, αν μετατίθεται, μερικά ή ολικά, ο κρίσιμος,
για την πρόσθετη καταβολή, χρόνος.

Άρθρο 51
Προκαταβολές
1. Αν προβλέπεται από τη διακήρυξη, χορηγείται στον
ανάδοχο προκαταβολή μέχρι του δεκαπέντε τοις εκατό
(15%) του ολικού ποσού της σύμβασης. Η χορήγηση
οποιασδήποτε προκαταβολής γίνεται μετά την εγκατάσταση
εργοταξίου από τον ανάδοχο επί τόπου του
έργου. Για το ποσό αυτό βαρύνεται ο ανάδοχος με
τόκο. Το ποσοστό του επιτοκίου καθορίζεται ειδικά και
ανέρχεται σε ποσοστό ίσο με το επιτόκιο των εντόκων
γραμματίων του Δημοσίου δωδεκάμηνης διάρκειας
προσαυξημένο κατά 0,25 ποσοστιαίες μονάδες και
αναπροσαρμόζεται με κοινή απόφαση των Υπουργών
Οικονομίας και Οικονομικών και Περιβάλλοντος, Χωροταξίας
και Δημόσιων Έργων.
2. Η προκαταβολή που προβλέπεται από τη διακήρυξη
καταβάλλεται στον ανάδοχο ύστερα από αίτησή του
στο σύνολο ή τμηματικά.
3. Η διακήρυξη μπορεί να προβλέπει προκαταβολές:
α) Μέχρι πέντε τοις εκατό (5%) του αρχικού συμβατικού
αντικειμένου, για δαπάνες πρώτων εγκαταστάσεων,
μελέτες και άλλα έξοδα εκκίνησης του έργου. Η προκαταβολή
αυτή μπορεί να οριστεί μέχρι δέκα τοις εκατό
(10%) στις περιπτώσεις έργων με σημαντικές μελέτες
ή σημαντικές εγκαταστάσεις, προσκομίσεις μηχανικού
εξοπλισμού και άλλες παρόμοιες περιπτώσεις μεγάλων
αρχικών δαπανών.
β) Μέχρι δέκα τοις εκατό (10%) του αρχικού συμβατικού
αντικειμένου, για δαπάνες προμηθειών υλικών ή
μηχανημάτων που εγκαθίστανται ή ενσωματώνονται
στο έργο. Σε κάθε περίπτωση το άθροισμα των προβλεπόμενων
προκαταβολών δεν μπορεί να είναι ανώτερο
του δεκαπέντε τοις εκατό (15%) του αρχικού συμβατικού
χρηματικού αντικειμένου.
4. Για τη λήψη της προκαταβολής ή μέρους της, πρέπει
από τον ανάδοχο να κατατεθεί εγγυητική επιστολή που
να καλύπτει το ποσό της προκαταβολής, αυξημένο με
τους τόκους της υπολογισμένους για χρονικό διάστημα
ίσο με το μισό της συνολικής προθεσμίας του έργου και
με επιτόκιο αυτό που ορίζεται σύμφωνα με την παράγραφο 1.
Η εγγυητική επιστολή αποδεσμεύεται τμηματικά
με την πρόοδο απόσβεσης της προκαταβολής.
5. Η απόσβεση της προκαταβολής γίνεται τμηματικά
με παρακράτηση από κάθε πληρωμή προς τον ανάδοχο,
μεταγενέστερη του χρόνου λήψης της προκαταβολής
εκατοστιαίου ποσοστού (Π%), που εφαρμόζεται στο
ποσό της πληρωμής και προκύπτει από τη σχέση:
Π = ρ/Σ x 100 x 1,10
όπου: ρ είναι το ποσό της προκαταβολής σε ευρώ
και Σ, πάλι σε ευρώ, το μέρος του συμβατικού ποσού
που δεν έχει ακόμα πληρωθεί στον ανάδοχο κατά τη
χορήγηση της προκαταβολής. Αν διάφορα ποσά ρ1, ρ2,
ρ3 κ.λπ. χορηγηθούν ως τμηματική παροχή της προκαταβολής,
τότε το ποσοστό παρακράτησης προκύπτει
από τη σχέση:
Π = 100 x 1,10 x (ρ1/Σ1 + ρ2/Σ2 + ρ3/Σ3 + ...)
όπου Σ1, Σ2, Σ3 κ.λπ. είναι τα αντίστοιχα με το Σ ποσά
όταν χορηγήθηκαν τμηματικά οι προκαταβολές ρ1, ρ2,
ρ3 κ.λπ..
6. Μαζί με την παρακράτηση για τμηματική απόσβεση
της προκαταβολής γίνεται και παρακράτηση των
δεδουλευμένων τόκων στο μέχρι τότε αναπόσβεστο
μέρος της προκαταβολής. Οι τόκοι υπολογίζονται μέχρι
την ημερομηνία υποβολής του σχετικού λογαριασμού
για ακέραιο αριθμό μηνών. Κλάσμα μήνα θεωρείται ως
ακέραιος μήνας.
7. Η προκαταβολή απαγορεύεται να χρησιμοποιηθεί
για δαπάνες που δεν σχετίζονται άμεσα ή έμμεσα με
το έργο. Στην περίπτωση α΄ της παραγράφου 3 ο ανάδοχος
υποχρεούται να δίνει στην υπηρεσία στο τέλος
κάθε μήνα συνοπτική κατάσταση για τις καταβολές που
έχει πραγματοποιήσει σε βάρος της προκαταβολής και
το υπόλοιπό της με ένδειξη του τραπεζικού λογαριασμού
στον οποίο είναι κατατεθειμένο.
8. Η προκαταβολή της περίπτωσης β΄ της παραγράφου
3 κατατίθεται υποχρεωτικά σε δεσμευμένο τραπεζικό
λογαριασμό και χρησιμοποιείται μόνο για την πληρωμή
της προμήθειας των υλικών ή μηχανημάτων, για τα
οποία έχει χορηγηθεί και για τα οποία έχουν κατατεθεί
πριν από τη χορήγησή της σχετικά προτιμολόγια. Οι
πληρωμές από το δεσμευμένο αυτόν λογαριασμό γίνονται
με επιταγές του αναδόχου, θεωρημένες από τη διευθύνουσα
υπηρεσία. Η θεώρηση των επιταγών γίνεται
με βάση τα προσκομιζόμενα οριστικά τιμολόγια ή άλλα
έγγραφα και αποδεικτικά στοιχεία δαπανών (φορτωτικές,
εκκαθαρίσεις δασμών κ.λπ.) ή για την επιστροφή της
προκαταβολής ή μέρους της που δεν χρησιμοποιήθηκε.
Η σύμβαση μπορεί να ορίζει στην περίπτωση της προκαταβολής
αυτής και άλλους συμπληρωματικούς όρους
για την παρακολούθηση της διάθεσης των υλικών και
μηχανημάτων που αγοράστηκαν με αυτή.
9. Ο ανάδοχος μπορεί πάντα να ζητήσει ταχύτερη
απόσβεση της προκαταβολής, από αυτή που προβλέπεται
στην παράγραφο 5.
10. Εάν η σύμβαση διαλυθεί με υπαιτιότητα του αναδόχου,
το τυχόν αναπόσβεστο μέρος της προκαταβολής
πρέπει να επιστραφεί, το αργότερο σε τρεις (3) μήνες
από τη διάλυση της σύμβασης. Μετά την προθεσμία αυτή
στο αναπόσβεστο μέρος της προκαταβολής οφείλεται ο
νόμιμος τόκος υπερημερίας, αντί του ειδικού τόκου που
ορίζεται σύμφωνα με την παράγραφο 1. Αν η σύμβαση
διαλυθεί ή περιοριστεί με υπαιτιότητα του εργοδότη,
το τυχόν αναπόσβεστο μέρος της προκαταβολής, που
δεν συμψηφίζεται προς εκκαθαρισμένες απαιτήσεις του
αναδόχου κατά του κυρίου του έργου επιστρέφεται,
μέσα σε έξι (6) μήνες από τη διάλυση ή τη λήξη των
λοιπών εργασιών στην περίπτωση περιορισμού του έργου.
Κατά το εξάμηνο αυτό διάστημα δεν υπολογίζεται
τόκος στο αναπόσβεστο μέρος της προκαταβολής, μετά
την παρέλευσή του όμως, οφείλεται και στην περίπτωση
αυτή ο νόμιμος τόκος υπερημερίας.

Άρθρο 52
Επιμετρήσεις
1. Κατά τη διάρκεια της κατασκευής του έργου λαμβάνονται
όλα τα αναγκαία στοιχεία για την επιμέτρηση
των ποσοτήτων των εκτελούμενων εργασιών. Οι επιμετρήσεις
συντάσσονται με μέριμνα και δαπάνη του
αναδόχου και υπόκεινται στον έλεγχο της υπηρεσίας.
Τα επιμετρητικά στοιχεία λαμβάνονται από κοινού από
τον επιβλέποντα και τον εκπρόσωπο του αναδόχου,
καταχωρούνται σε επιμετρητικά φύλλα εις διπλούν, που
υπογράφονται από τα δύο μέρη και καθένα παίρνει από
ένα αντίγραφο.
2. Στο τέλος κάθε μήνα ο ανάδοχος συντάσσει επιμετρήσεις
κατά διακριτά μέρη του έργου για τις εργασίες
που εκτελέσθηκαν τον προηγούμενο μήνα. Η επιμέτρηση
περιλαμβάνει για κάθε εργασία συνοπτική περιγραφή
της με ένδειξη του αντίστοιχου άρθρου του τιμολογίου
ή των πρωτοκόλλων κανονισμού τιμών μονάδας
νέων εργασιών, που εκτελέσθηκαν και τα αναγκαία γι’
αυτό επιμετρητικά σχέδια και διαγράμματα, με βάση
τα στοιχεία απευθείας καταμέτρησης των εργασιών ή
των πρωτοκόλλων της επόμενης παραγράφου. Οι επιμετρήσεις,
συνοδευόμενες από τα αναγκαία επιμετρητικά
σχέδια, υποβάλλονται από τον ανάδοχο στη διευθύνουσα
υπηρεσία για έλεγχο, αφού υπογραφούν από αυτόν
με την ένδειξη «όπως συντάχθηκαν από τον ανάδοχο».
Η διευθύνουσα υπηρεσία μετά την παραβολή προς τα
επιμετρητικά στοιχεία, τον έλεγχο και τυχόν διόρθωση
των υπολογισμών, εγκρίνει τις επιμετρήσεις και τις κοινοποιεί
στον ανάδοχο. Η κοινοποίηση αυτή θεωρείται
πράξη της διευθύνουσας υπηρεσίας κατά την έννοια
της παραγράφου 1 του άρθρου 76 του παρόντος και ο
ανάδοχος αν δεν αποδέχεται τις διορθώσεις μπορεί να
ασκήσει το προβλεπόμενο δικαίωμα της ένστασης.
3. Όταν πρόκειται για εργασίες που η ποσοτική τους
επαλήθευση δεν θα είναι δυνατή στην τελική μορφή του
έργου, όπως εργασίες που πρόκειται να επικαλυφθούν
από άλλες και δεν θα είναι τελικά εμφανείς, ποσότητες
που παραλαμβάνονται με ζύγιση ή άλλα παρόμοια, ο
ανάδοχος υποχρεούται να καλέσει τον επιβλέποντα να
προβούν από κοινού στην καταμέτρηση ή ζύγιση και να
συντάξουν πρωτόκολλο παραλαβής αφανών εργασιών ή
πρωτόκολλο ζυγίσεως αντίστοιχα. Η διευθύνουσα υπηρεσία
μπορεί σε σοβαρές περιπτώσεις να ορίσει επιτροπή
για την παραλαβή των εργασιών και τη σύνταξη των
πιο πάνω πρωτοκόλλων. Σε εξαιρετικές περιπτώσεις
μπορεί επίσης και η προϊσταμένη αρχή να παραγγείλει
τη συγκρότηση τέτοιων επιτροπών.
4. Ειδικώς ο χαρακτηρισμός των εδαφών που κατασκευάζεται
το έργο, γίνεται από δύο ή περισσότερους
τεχνικούς υπαλλήλους, που ορίζονται από τη διευθύνουσα
υπηρεσία. Ο ορισμός της επιτροπής αυτής ανακοινώνεται
στην προϊσταμένη αρχή, η οποία μπορεί να
ορίσει και άλλον υπάλληλο να συμμετέχει στο έργο
της επιτροπής. Η προϊσταμένη αρχή μπορεί σε κάθε
περίπτωση να ορίσει άλλη επιτροπή για επανέλεγχο και
χαρακτηρισμό εδαφών. Σε περίπτωση που δεν επαρκεί
το τεχνικό προσωπικό ή σε περίπτωση αδυναμίας να
ληφθεί απόφαση, λόγω διαφωνίας των υπαλλήλων που
ορίζονται σε άρτιο αριθμό, ο ανωτέρω χαρακτηρισμός
εδαφών γίνεται κατά τον προσφορότερο τρόπο με απόφαση
της προϊσταμένης αρχής.
5. Δύο (2) μήνες το αργότερο μετά τη βεβαιωμένη περάτωση
του έργου ο ανάδοχος είναι υποχρεωμένος να
υποβάλει στη διευθύνουσα υπηρεσία τυχόν επί μέρους
επιμετρήσεις που λείπουν και την «τελική επιμέτρηση»,
δηλαδή τελικό συνοπτικό πίνακα που ανακεφαλαιώνει
τις ποσότητες όλων των τμηματικών επιμετρήσεων και
των πρωτοκόλλων της παραγράφου 3. Αν αυτές έχουν
ελεγχθεί από τη διευθύνουσα υπηρεσία, οι ποσότητες
τίθενται όπως διορθώθηκαν, έστω και αν εκκρεμούν κατ’
αυτών ενστάσεις του αναδόχου ή αιτήσεις θεραπείας.
Η καταχώρηση αυτή στην τελική επιμέτρηση δεν αποτελεί
παραίτηση του αναδόχου από τέτοιες αιτήσεις ή
ενστάσεις που έχουν ασκηθεί νόμιμα, ούτε παρέχει το
δικαίωμα σε αυτόν να υποβάλει νέες. Για τις επί μέρους
επιμετρήσεις που δεν έχουν ακόμη ελεγχθεί από την
υπηρεσία ή γι’ αυτές που τυχόν υποβάλλονται για πρώτη
φορά μαζί με την τελική επιμέτρηση, καταχωρούνται οι
ποσότητες των επιμετρήσεων όπως συντάχθηκαν από
τον ανάδοχο πριν από τον έλεγχο της υπηρεσίας. Η
τελική επιμέτρηση υπογράφεται από τον ανάδοχο με
την ένδειξη «όπως συντάχθηκε από τον ανάδοχο». Η
διευθύνουσα υπηρεσία έχει υποχρέωση να προβεί στον
έλεγχο της τελικής επιμέτρησης, μέσα σε δύο (2) μήνες
από την υποβολή της και να κοινοποιήσει στον ανάδοχο
την ελεγμένη και τυχόν διορθωμένη επιμέτρηση. Το
τελευταίο εδάφιο της παραγράφου 2 έχει εφαρμογή
για την τελική επιμέτρηση.
6. Σε περίπτωση που δεν υποβληθεί εμπρόθεσμα από
τον ανάδοχο η τελική επιμέτρηση επιβάλλεται σε βάρος
του, για κάθε συμπληρωμένο μήνα καθυστέρησης,
ειδική ποινική ρήτρα ποσοστού δύο χιλιοστών (2%ο)
επί του συνολικού ποσού που έχει καταβληθεί στον
ανάδοχο μέχρι τότε για την όλη σύμβαση. Η ποινική
ρήτρα επιβάλλεται με απόφαση της διευθύνουσας υπηρεσίας
και για έξι (6) το πολύ μήνες καθυστέρησης.
Ανεξάρτητα από την επιβολή της ποινικής ρήτρας και
μετά την πάροδο του χρόνου επιβολής της, η τελική
επιμέτρηση συντάσσεται από την υπηρεσία που μπορεί
να χρησιμοποιήσει γι’ αυτό ιδιώτες τεχνικούς και συνεργεία
καταλογίζοντας τη σχετική δαπάνη σε βάρος
του αναδόχου. Η τελική επιμέτρηση που συντάσσεται
με αυτόν τον τρόπο κοινοποιείται στον ανάδοχο.
7. Μαζί με την τελική επιμέτρηση ο ανάδοχος μπορεί
να υποβάλει και κάθε άλλο αίτημά του, που σχετίζεται
με την εκτέλεση της σύμβασης, για το οποίο δεν
έχει χάσει το σχετικό δικαίωμα από κάποια άλλη αιτία.
Μετά την υποβολή της τελικής επιμέτρησης, μόνο για
οψιγενείς αιτίες μπορεί ο ανάδοχος να εγείρει σχετικές
απαιτήσεις.
8. Στις περιπτώσεις συμβάσεων που προβλέπουν πληρωμή
με κατ’ αποκοπή τίμημα, τελική επιμέτρηση είναι
η επιβεβαίωση κατασκευής των επί μέρους εργασιών
ποιοτικά και ποσοτικά, όπως προβλέπονται στη σύμβαση.
Για την πραγματοποίηση των τμηματικών πληρωμών
εφαρμόζονται επί μέρους ποσοστά εκτέλεσης
εργασιών κατά τμήματα του έργου, όπως ορίζεται στη
σύμβαση.

Άρθρο 53
Λογαριασμοί  Πιστοποιήσεις
1. Η πληρωμή στον ανάδοχο του εργολαβικού ανταλλάγματος
γίνεται τμηματικά, με βάση τις πιστοποιήσεις
των εργασιών που έχουν εκτελεσθεί μέσα στα όρια του
χρονοδιαγράμματος εργασιών.
Αν από τον ανάδοχο κατασκευασθούν εργασίες πέρα
από τις προβλεπόμενες στο χρονοδιάγραμμα, ο κύριος
του έργου έχει το δικαίωμα να αναβάλει την πληρωμή
των επιπλέον εργασιών, ώστε να συμπέσει με τα προβλεπόμενα
στο χρονοδιάγραμμα. Η διάταξη του προηγούμενου
εδαφίου δεν εφαρμόζεται όταν στη σύμβαση
προβλέπεται πρόσθετη καταβολή (πριμ) στον ανάδοχο
για τη γρηγορότερη περάτωση του έργου.
2. Η πραγματοποίηση τόσο των τμηματικών πληρωμών
όσο και της οριστικής πληρωμής του εργολαβικού
ανταλλάγματος, καθώς και η εκκαθάριση όλων των
αμοιβαίων απαιτήσεων από την εργολαβική σύμβαση,
γίνεται με βάση τους λογαριασμούς και τις πιστοποιήσεις.
3. Μετά τη λήξη κάθε μήνα ή άλλης χρονικής περιόδου
που τυχόν ορίζει η σύμβαση για τις τμηματικές πληρωμές,
ο ανάδοχος συντάσσει λογαριασμό των οφειλόμενων
σε αυτόν ποσών από εργασίες που εκτελέσθηκαν.
Οι λογαριασμοί αυτοί στηρίζονται στις καταμετρήσεις
των εργασιών και στα πρωτόκολλα παραλαβής αφανών
εργασιών. Κατ’ αρχήν απαγορεύεται να περιλαμβάνονται
στο λογαριασμό εργασίες που δεν έχουν καταμετρηθεί.
Για τμήματα του έργου που, κατά την κρίση
του επιβλέποντα μηχανικού, δεν ήταν δυνατή η σύνταξη
επιμετρήσεων κατά διακριτά και αυτοτελώς επιμετρήσιμα
τμήματα του έργου, επιτρέπεται να περιλαμβάνονται
στο λογαριασμό εργασίες βάσει προσωρινών επιμετρήσεων,
για τις οποίες όμως έχουν ληφθεί επιμετρητικά
στοιχεία. Η τελευταία αυτή εξαίρεση γίνεται μόνο για
τον πρώτο μήνα, μετά την εκτέλεση της εργασίας.
4. Αν δεν προβλέπεται διαφορετικά στη σύμβαση, ημιτελείς
εργασίες μπορεί να περιληφθούν στο λογαριασμό
με έγκριση της υπηρεσίας, αν η φύση τους είναι τέτοια
που, τυχόν διακοπή του έργου, δε θα κατέστρεφε την
ημιτελή εργασία. Οι εργασίες αυτές καταχωρούνται σε
χωριστό μέρος του λογαριασμού και περιλαμβάνονται
με προσωρινή τιμή μειωμένη, ώστε να είναι δυνατή η
αυτοτελής αποπεράτωση της εργασίας με το υπόλοιπο
της προβλεπόμενης τιμής.
5. Στο λογαριασμό μπορεί να περιληφθούν, επίσης,
τα υλικά που εισκομίσθηκαν με έγκριση της υπηρεσίας
στα εργοτάξια ή σε αποθήκες που δηλώθηκαν
και εγκρίθηκαν. Οι ποσότητες των υλικών αυτών δεν
μπορεί να υπερβαίνουν αυτές που απαιτούνται για την
εκτέλεση των προσεχών εργασιών του εγκεκριμένου
προγράμματος, εκτός αν ορίζεται διαφορετικά στη
σύμβαση. Οι ποσότητες των υλικών περιλαμβάνονται
χωριστά στο συνοπτικό πίνακα εργασιών που συνοδεύει
το λογαριασμό, στον οποίο αναφέρονται επίσης και οι
θέσεις αποθήκευσης των υλικών. Για τα περιλαμβανόμενα
στους λογαριασμούς υλικά ο ανάδοχος έχει
ακέραιη την ευθύνη, μέχρι την ενσωμάτωσή τους και
την παραλαβή του έργου. Τα υλικά περιλαμβάνονται
σε χωριστό τμήμα των λογαριασμών, με τιμές που δεν
μπορεί να είναι ανώτερες των τιμών πρακτικού της Επιτροπής
Διαπίστωσης Τιμών Δημοσίων Έργων (ΕΔΤΔΕ)
του χρόνου της δημοπρασίας και που βρίσκονται σε συνάρτηση
προς την αντίστοιχη συμβατική τιμή, ώστε το
υπόλοιπο μέρος της τιμής να αρκεί για την ολοκλήρωση
της εργασίας, στην οποία θα ενσωματωθούν τα υλικά.
Ποσοστά γενικών εξόδων και οφέλους της επόμενης
παραγράφου δεν υπολογίζονται στα υλικά.
6. Στους λογαριασμούς περιλαμβάνονται επίσης η
αναθεώρηση τιμών, αποζημιώσεις κάθε είδους που
έχουν εγκριθεί, αντίτιμο απολογιστικών εργασιών που
εκτελέσθηκαν μέσω της εργολαβίας και κάθε άλλη
εγκεκριμένη δαπάνη που καταβάλλεται στον ανάδοχο.
Στο λογαριασμό περιλαμβάνεται ακόμη και το ποσοστό
γενικών εξόδων και οφέλους του εργολάβου της παραγράφου
7 του άρθρου 17 του παρόντος, αν αυτό δεν
περιλαμβάνεται στις συμβατικές τιμές, και το σύνολο
μειώνεται κατά το ποσοστό έκπτωσης της δημοπρασίας,
αν συντρέχει περίπτωση. Από τους λογαριασμούς
αφαιρούνται όλες οι εκκαθαρισμένες απαιτήσεις του
εργοδότη και ιδίως ποινικές ρήτρες, περικοπές τιμών
των άρθρων 60 και 73 του παρόντος, συμπληρωματική
κράτηση εγγύησης, αν γι’ αυτή δεν έχουν κατατεθεί
εγγυητικές επιστολές, οπότε γίνεται σχετική μνεία,
απόσβεση προκαταβολών, παρακράτηση αξίας τυχόν
χορηγούμενων υλικών, πληρωμές που έγιναν σε βάρος
και για λογαριασμό του αναδόχου και γενικά κάθε
απαίτηση του εργοδότη που δεν έχει ικανοποιηθεί με
άλλον τρόπο.
7. Οι λογαριασμοί συντάσσονται πάντοτε ανακεφαλαιωτικοί
και για την πληρωμή συνοδεύονται μόνο από
ανακεφαλαιωτικό συνοπτικό πίνακα των εργασιών που
εκτελέσθηκαν από την αρχή του έργου, τα παραστατικά
στοιχεία των τυχόν απολογιστικών εργασιών, το συνοπτικό
πίνακα του υπολογισμού της αναθεώρησης και
από τις αποφάσεις που αναγνωρίζουν αποζημιώσεις ή
επιβάλλουν ποινικές ρήτρες ή περικοπές ή άλλες απαιτήσεις
του εργοδότη. Από κάθε νεότερο λογαριασμό
αφαιρούνται τα ποσά που πληρώθηκαν με τους προηγούμενους
λογαριασμούς.
8. Οι λογαριασμοί υποβάλλονται στη διευθύνουσα
υπηρεσία που τους ελέγχει και τους διορθώνει, αν είναι
ανάγκη, μέσα σε έναν (1) μήνα. Αν ο λογαριασμός που
έχει υποβληθεί έχει ασάφειες ή ανακρίβειες, σε βαθμό
που να είναι δυσχερής η διόρθωσή του, η διευθύνουσα
υπηρεσία, με διαταγή της προς τον ανάδοχο, επισημαίνει
τις ανακρίβειες ή ασάφειες που διαπιστώθηκαν
από τον έλεγχο και παραγγέλλει την ανασύνταξη και
επανυποβολή του. Στην περίπτωση αυτή η οριζόμενη
μηνιαία προθεσμία για τον έλεγχο του λογαριασμού
αρχίζει από την επανυποβολή, ύστερα από την ανασύνταξη
από τον ανάδοχο. Ο έλεγχος του λογαριασμού
μπορεί να γίνει από συνεργείο της υπηρεσίας,
στο οποίο συμμετέχει ο επιβλέπων το έργο. Ο επιβλέπων
υπογράφει το λογαριασμό, βεβαιώνοντας έτσι
ότι οι ποσότητες είναι σύμφωνες με τις επιμετρήσεις
και τα επιμετρητικά στοιχεία, οι τιμές σύμφωνες με
τη σύμβαση και τις σχετικές διατάξεις και γενικά ότι
έχουν διενεργηθεί στο λογαριασμό όλες οι περικοπές
ή εκπτώσεις ποσών, που προκύπτουν από το νόμο και
την εφαρμογή της σύμβασης. Ο λογαριασμός, μετά τον
έλεγχο, εγκρίνεται από τη διευθύνουσα υπηρεσία και
έτσι εγκεκριμένος αποτελεί την πιστοποίηση για την
πληρωμή του αναδόχου. Η έγκριση του λογαριασμού
από τη διευθύνουσα υπηρεσία είναι δυνατή και χωρίς
την υπογραφή του επιβλέποντα.
9. Αν η πληρωμή ενός λογαριασμού καθυστερήσει
χωρίς υπαιτιότητα του αναδόχου, πέρα του διμήνου
από την υποβολή του, οφείλεται, αν υποβληθεί έγγραφη
όχληση και από την ημερομηνία υποβολής της, τόκος
υπερημερίας που υπολογίζεται σύμφωνα με το άρθρο
4 του π.δ. 166/2003 (ΦΕΚ 38 Α΄) και ο ανάδοχος μπορεί
να διακόψει τις εργασίες, αφού κοινοποιήσει στη διευθύνουσα
υπηρεσία ειδική έγγραφη δήλωση.
10. Για την πληρωμή της δαπάνης κατασκευής του
έργου επιτρέπεται πάντοτε η έκδοση ενταλμάτων προπληρωμής,
χωρίς να εφαρμόζεται στην περίπτωση αυτή
άλλη σχετική γενική ή ειδική διάταξη.
11. Επιτρέπεται η εκ μέρους του αναδόχου του έργου
εκχώρηση χρηματικής απαίτησης, για την οποία έχει
συνταχθεί και εγκριθεί πιστοποίηση εκ της κατασκευής
έργου, σε αναγνωρισμένες τράπεζες ή νομικά πρόσωπα
δημοσίου δικαίου ή προμηθευτές υλικών και μηχανημάτων
για την εκτέλεση του έργου εκ του οποίου
προέρχεται η απαίτηση ή εργάτες και υπαλλήλους που
χρησιμοποιήθηκαν ή χρησιμοποιούνται για την κατασκευή
του.
Για την κατάσχεση και εκχώρηση του εργολαβικού
ανταλλάγματος, εφαρμόζονται οι ισχύουσες διατάξεις.
Κατ’ εξαίρεση κατά της απαιτήσεως του εργολαβικού
ανταλλάγματος, μπορεί πάντα να συμψηφίζονται εκκαθαρισμένες
απαιτήσεις του κυρίου του έργου κατά
του αναδόχου, προερχόμενες από την εκτέλεση άλλων
έργων και μέχρι ποσοστό είκοσι τοις εκατό (20%) από
κάθε πιστοποίηση του εκτελούμενου έργου. Με κοινή
απόφαση των Υπουργών Οικονομίας και Οικονομικών
και Περιβάλλοντος, Χωροταξίας και Δημόσιων Έργων,
μπορεί να ορισθεί η δυνατότητα και η διαδικασία εκχώρησης
από μέρους του αναδόχου απαίτησης από
εγκεκριμένη πιστοποίηση ή μέρους της προς τον κύριο
του έργου για την εξόφληση οποιασδήποτε οφειλής
του προς αυτόν.
12. Όλες οι πληρωμές που γίνονται στον ανάδοχο
κατά τη διάρκεια κατασκευής του έργου με βάση τις
πιστοποιήσεις αποτελούν πάντοτε καταβολές έναντι
του εργολαβικού ανταλλάγματος που εκκαθαρίζεται
μετά την οριστική παραλαβή.
13. Μετά τη διενέργεια της προσωρινής παραλαβής ο
ανάδοχος συντάσσει και υποβάλλει «προτελικό λογαριασμό»,
με βάση τις ποσότητες που περιλαμβάνονται στο
σχετικό πρωτόκολλο. Μετά τη διενέργεια της οριστικής
παραλαβής και την έγκριση του πρωτοκόλλου ο ανάδοχος
συντάσσει και υποβάλλει «τελικό λογαριασμό».
Για τον προτελικό και τελικό λογαριασμό εφαρμόζονται
ανάλογα οι διατάξεις του άρθρου αυτού. Με τον τελικό
λογαριασμό γίνεται εκκαθάριση του εργολαβικού
ανταλλάγματος και όλων των αμοιβαίων απαιτήσεων
που έχουν σχέση με την εκτέλεση της σύμβασης.

Άρθρο 54
Αναθεώρηση τιμών
1. Οι συμβατικές τιμές κάθε σύμβασης δημόσιου έργου
αναθεωρούνται ενιαία για όλη τη χώρα κατά ημερολογιακό
τρίμηνο (αναθεωρητική περίοδος) και με βάση
τα στοιχεία και δεδομένα της εικοστής ημέρας του
πρώτου μήνα της περιόδου αυτής. Σε όλη τη διάρκεια
της κάθε αναθεωρητικής περιόδου οι αναθεωρημένες
συμβατικές τιμές παραμένουν σταθερές.
2. Η αναθεώρηση υπολογίζεται για τις εργασίες που
πραγματικά εκτελέστηκαν μέσα στο προβλεπόμενο
από το άρθρο 46 χρονοδιάγραμμα. Εργασίες που, για
οποιονδήποτε λόγο, εκτελέστηκαν σε αναθεωρητική
περίοδο μεταγενέστερη της προβλεπόμενης από το
χρονοδιάγραμμα, θεωρούνται για τον υπολογισμό της
αναθεώρησης ότι εκτελέστηκαν στην αναθεωρητική
περίοδο κατά την οποία έπρεπε να εκτελεστούν. Για
τις εργασίες που εκτελέστηκαν πριν από την προβλεπόμενη
από το χρονοδιάγραμμα αναθεωρητική περίοδο,
η αναθεώρηση υπολογίζεται με βάση το χρόνο
της πραγματικής εκτέλεσής τους. Για τις εργασίες που
εκτελέστηκαν μετά την πάροδο της αρχικής συμβατικής
προθεσμίας, η αναθεώρηση υπολογίζεται με βάση τους
συντελεστές που ίσχυαν κατά την τελευταία αναθεωρητική
περίοδο του αρχικού χρονοδιαγράμματος κατασκευής
του έργου, εφόσον η καθυστέρηση οφείλεται
σε υπαιτιότητα του αναδόχου. Στην περίπτωση αυτή
επιβάλλονται οι διοικητικές και οι παρεπόμενες χρηματικές
κυρώσεις, που προβλέπονται στις παραγράφους 3
και 4 του άρθρου 82, καθώς και οι προβλεπόμενες από
το άρθρο 49 του παρόντος.
3. Για την εφαρμογή της προηγούμενης παραγράφου
κατά την έγκριση παρατάσεων της συνολικής ή των
τμηματικών προθεσμιών των συμβάσεων των δημόσιων
έργων εκτιμάται και προσδιορίζεται πάντοτε το υπαίτιο
για την επιμήκυνση του χρόνου συμβαλλόμενο μέρος
για το σύνολο ή για μέρος των έργων ή κατά κονδύλια
εργασιών. Οι διατάξεις της παραγράφου αυτής δεν
επηρεάζουν την κατάπτωση των ποινικών ρητρών, αν
συντρέχουν οι προϋποθέσεις της.
4. Ως χρόνος εκκίνησης για τον υπολογισμό της αναθεώρησης
κάθε εργολαβικής σύμβασης ορίζεται το
ημερολογιακό τρίμηνο μέσα στο οποίο:
α) υποβλήθηκε η προσφορά, αν πρόκειται για σύμβαση,
που καταρτίσθηκε ύστερα από δημοπρασία ή
β) εκδόθηκε η σχετική εγκριτική απόφαση, αν πρόκειται
για σύμβαση που καταρτίσθηκε χωρίς δημοπρασία,
και υπό τον όρο ότι η εγκριτική αυτή απόφαση δεν
ορίζει άλλο χρόνο.
Οι τιμές της σύμβασης παραμένουν σταθερές για τις
εργασίες που εκτελούνται ή που έπρεπε να εκτελεστούν
μέσα στο τρίμηνο που θεωρείται χρόνος εκκίνησης και
στο αμέσως επόμενο ημερολογιακό τρίμηνο. Κατ’ εξαίρεση
η σταθερότητα των τιμών περιορίζεται μόνο στο
ημερολογιακό τρίμηνο εκκίνησης όταν πρόκειται για
έργα οποιασδήποτε κατηγορίας συνολικού αρχικού
προϋπολογισμού δημοπρατούμενου ή ανατιθέμενου
έργου, χωρίς αναθεώρηση, μέχρι το ανώτερο όριο της
δεύτερης τάξης εργοληπτικών επιχειρήσεων , όπως
ορίζεται, σύμφωνα με την παράγραφο 1 του άρθρου
102 του παρόντος.
5. Η αναθεώρηση (αύξηση ή μείωση) για κάθε αναθεωρητική
περίοδο υπολογίζεται με βάση τον τύπο:
ΔΤν = Τ ( )
s
o
n
∗
⎟
⎠
⎞
⎜
⎝
⎛
Α
Α
1
όπου είναι:
Τ: η υπόψη τιμή της σύμβασης,
ΔΤν: η αναθεώρηση της παραπάνω τιμής στην υπόψη
αναθεωρητική περίοδο ν,
Αο: τιμή που προκύπτει αφού συμπληρωθεί με βασικές
τιμές του χρόνου εκκίνησης το οριζόμενο για την τιμή
Τ άρθρο ανάλυσης τιμών ή συνδυασμός άρθρων με
τα βάρη τους, όπως προσδιορίζονται από τη σύμβαση
σύμφωνα με την παράγραφο 7,
Αν: τιμή που προκύπτει όπως παραπάνω με τις βασικές
τιμές της αναθεωρητικής περιόδου ν,
σ: σταθερός συντελεστής που αντιπροσωπεύει το μη
αναθεωρούμενο μέρος της τιμής και που προσδιορίζεται
με απόφαση του Υπουργού Περιβάλλοντος, Χωροταξίας
και Δημόσιων Έργων μεταξύ του 0,07 και 0,20 κατά κατηγορίες
ή μέγεθος έργων και ανάλογα με τον αριθμό
των αναθεωρητικών περιόδων, που μεσολαβούν μεταξύ
του χρόνου εκκίνησης και της συγκεκριμένης κάθε φορά
αναθεωρητικής περιόδου.
6. Ο σταθερός συντελεστής «σ» στον τύπο της αναθεώρησης
της παραγράφου 5 ορίζεται από τη σχέση:
σ=σ1
+0,01ν,
όπου σ1
είναι συντελεστής που καθορίζεται ενιαία για
όλες τις κατηγορίες ή και χωριστά για καθεμία από
τις κατηγορίες των δημόσιων έργων και ανέρχεται σε
σ1
=0,12 για όλες τις κατηγορίες έργων και
«ν» είναι ακέραιος αριθμός ίσος με τη μονάδα για
την πρώτη αναθεωρητική περίοδο που υπολογίζεται
αναθεώρηση για τη συγκεκριμένη σε κάθε περίπτωση
εργολαβία και που αυξάνεται κατά μία μονάδα για καθεμιά
από τις επόμενες αναθεωρητικές περιόδους της
συγκεκριμένης εργολαβίας. Ο ν παύει να αυξάνει όταν
το «σ» γίνει 0,20. Ο συντελεστής σ1
μπορεί να αναπροσαρμόζεται
με απόφαση του Υπουργού Περιβάλλοντος,
Χωροταξίας και Δημόσιων Έργων.
7. Η αναθεώρηση της τιμής κάθε συμβατικού κονδυλίου
γίνεται με βάση τα αντίστοιχα άρθρα εγκεκριμένων
αναλύσεων τιμών που ορίζονται με τα συμβατικά τεύχη.
Όταν πρόκειται για κονδύλια που δεν ταυτίζονται
με άρθρα εγκεκριμένων αναλύσεων ή σε περιπτώσεις
κατ’ αποκοπή τιμών ή σύνθετων τιμών τα συμβατικά
τεύχη ή τα πρωτόκολλα νέων τιμών καθορίζουν για την
αναθεώρησή τους παρεμφερή άρθρα εγκεκριμένων αναλύσεων
ή ομάδα τέτοιων κονδυλίων με τα αντίστοιχα
βάρη καθενός άρθρου.
8. Οι διατάξεις του άρθρου αυτού δεν εφαρμόζονται
στις συμβάσεις με εργολαβικό αντάλλαγμα άλλο εκτός
από χρηματική καταβολή και στις απολογιστικές εργασίες.
Στις συμβάσεις, που καταρτίζονται με τον τρόπο που
προβλέπουν οι περιπτώσεις γ΄ και δ΄ του άρθρου 4 του
παρόντος ή που το αντάλλαγμα συνομολογείται σε ξένο
νόμισμα, καθορίζεται με τη διακήρυξη αναθεώρησης και
προσδιορίζεται ο τρόπος υπολογισμού της, ο οποίος
μπορεί να είναι ίδιος ή διαφορετικός από τον ισχύοντα
τρόπο αναθεώρησης.
9. Τα περιλαμβανόμενα στις πιστοποιήσεις υλικά θεωρούνται
ως μερική εκτέλεση των εργασιών, για τις
οποίες προορίζονται και η αναθεώρηση της πιστοποιούμενης
αξίας τους γίνεται, όταν πιστοποιούνται, με τους
συντελεστές των κονδυλίων στα οποία προβλέπεται
να χρησιμοποιηθούν. Όταν εκτελεσθούν οι εργασίες, η
αναθεώρηση υπολογίζεται μόνο στο υπόλοιπο μέρος
της αξίας τους, ύστερα από αφαίρεση της αξίας των
υλικών που είχαν πιστοποιηθεί σε προηγούμενη αναθεωρητική
περίοδο.
10. Η προηγούμενη παράγραφος εφαρμόζεται ανάλογα
και στις εργασίες που μένουν ημιτελείς σε μια
αναθεωρητική περίοδο.
11. Η αξία των υλικών που χορηγούνται από τον φορέα
κατασκευής του έργου δεν υπόκειται σε καμιά αναθεώρηση.
Για την αναθεώρηση των τιμών των εργασιών που
ορίζονται στη σύμβαση χωρίς την αξία των υλικών τα
αντίστοιχα ποσά Αν και Αο που περιέχονται στον τύπο
του παρόντος άρθρου υπολογίζονται αφού η σχετική
ανάλυση συμπληρωθεί με μηδενική την αξία του υλικού.
Αν οι τιμές περιλαμβάνουν την αξία των υλικών, τότε
εφαρμόζεται ο ίδιος συντελεστής και στην εκπιπτόμενη
αξία του υλικού, εκτός αν ρητά ορίζεται στη σύμβαση
άλλος τρόπος υπολογισμού της αναθεώρησης στην
εκπιπτόμενη αξία του υλικού.
12. Στις περιπτώσεις που στη σύμβαση προβλέπεται
η προμήθεια εξοπλισμού ή σημαντικής αξίας μηχανημάτων
για τη λειτουργία ή εγκατάσταση στο έργο και
προσδιορίζεται χωριστά το αντάλλαγμα για την προμήθεια,
μπορεί για το αντάλλαγμα αυτό να οριστεί με
τη σύμβαση άλλος τρόπος αναθεώρησης.
13. Η αναθεώρηση δεν εφαρμόζεται στα ποσά αποζημιώσεων
που αναγνωρίζονται διοικητικά ή δικαστικά,
εκτός αν τα ποσά αυτά είναι συνάρτηση τιμών για τις
οποίες προβλέπεται στη συγκεκριμένη περίπτωση αναθεώρηση,
σύμφωνα με ό,τι προκύπτει από τη σχετική
δικαστική απόφαση ή διοικητική πράξη.
14. Το ποσό της αναθεώρησης καταβάλλεται από τις
πιστώσεις του έργου.
15. Πέρα από την προβλεπόμενη στις διατάξεις του άρθρου
αυτού αναθεώρηση τιμών αποκλείεται η αναπροσαρμογή
του εργολαβικού ανταλλάγματος ή η διάλυση
των συμβάσεων δημόσιων έργων, κατ’ εφαρμογή των
διατάξεων των άρθρων 288 ή 388 του Αστικού Κώδικα
ένεκα της αυξομείωσης των τιμών.
16. Η διαπίστωση των βασικών τιμών ημερομισθίων,
υλικών και μισθωμάτων, μηχανημάτων όπως και των
εργοδοτικών επιβαρύνσεων στα ημερομίσθια γίνεται
από την Επιτροπή Διαπίστωσης Τιμών Δημόσιων Έργων
(ΕΔΤΔΕ), που προβλέπεται από το άρθρο 9 της κοινής
απόφασης των Υπουργών Προεδρίας της Κυβέρνησης
και Περιβάλλοντος, Χωροταξίας και Δημόσιων Έργων
αριθμ. 80885/5439/6.8.1992 (ΦΕΚ 573 Β΄).
17. Οι τιμές που διαπιστώνονται από την επιτροπή
είναι οι μέσες τιμές που διαμορφώνονται στην αγορά
της περιοχής της πρωτεύουσας και οι τιμές αυτές
χρησιμοποιούνται σε όλη τη χώρα, όχι μόνο για την
αναθεώρηση αλλά και για οποιαδήποτε άλλη συμπλήρωση
αναλύσεων τιμών, όπου προβλέπουν τη χρήση των
αναλύσεων οι σχετικές διατάξεις. Οι τιμές των ημερομισθίων
αναφέρονται στον μέσης απόδοσης εργαζόμενο
της αντίστοιχης ειδικότητας. Οι τιμές υλικών είναι οι
τιμές που διαμορφώνονται για τη χονδρική πώληση των
υλικών ως ελεύθερων εμπορευμάτων και περιλαμβάνουν
κάθε σχετική επιβάρυνση που περιλαμβάνεται στις
τιμές αυτές, σύμφωνα με τις ισχύουσες διατάξεις και
τα συναλλακτικά ήθη (όπως πάγια συνυπολογιζόμενες
συσκευασίες ή μεταφορές, Φ.Π.Α. τιμολογίων). Οι τιμές
μισθωμάτων μηχανημάτων και αυτοκινήτων διαπιστώνονται
για μηχανήματα σε καλή κατάσταση λειτουργίας.
Όταν διατίθενται από φορέα του δημόσιου τομέα τέτοια
μηχανήματα, λαμβάνονται υπόψη και οι τιμές των μισθωμάτων
αυτών. Σε εξαιρετικές περιπτώσεις μηχανημάτων
που δεν υπάρχουν στην αγορά επαρκή στοιχεία για
τη διαμόρφωση της τιμής τους η Επιτροπή λαμβάνει
υπόψη της τα χαρακτηριστικά του μηχανήματος (όπως
κόστος, απόδοση, διάρκεια ζωής, κατανάλωση ενέργειας),
σε σύγκριση με άλλα ανάλογα μηχανήματα για τα
οποία διαμορφώνεται αγοραίο μίσθωμα. Για τη διαπίστωση
των τιμών γενικά η επιτροπή λαμβάνει υπόψη
της κάθε πρόσφορο στοιχείο και ιδιαίτερα τα στοιχεία
που συγκεντρώνονται συνεχώς από την αρμόδια υπηρεσία
της Γ.Γ.Δ.Ε., η οποία και παρέχει γραμματειακή
και διοικητική εξυπηρέτηση στην επιτροπή. Οι τιμές που
διαπιστώνονται από την Επιτροπή ισχύουν για όλες τις
εργολαβίες.
18. Απόσπασμα των πρακτικών της επιτροπής, που
περιλαμβάνει τις τιμές που διαπιστώνονται, κοινοποιείται
στο Τ.Ε.Ε. και στις πανελλήνιες επαγγελματικές
εργοληπτικές ενώσεις, που δίνουν κάθε δυνατή δημοσιότητα
στις τιμές. Οι πιο πάνω πανελλήνιες εργοληπτικές
ενώσεις μπορούν να ασκήσουν ένσταση κατά
των πρακτικών για ορισμένες τιμές, σε ανατρεπτική
προθεσμία δεκαπέντε (15) ημερών από την κοινοποίηση
των πρακτικών στο Τ.Ε.Ε.. Η ένσταση κατατίθεται στη
γραμματεία της Επιτροπής και σε αυτή αποφασίζει ο
Υπουργός Περιβάλλοντος, Χωροταξίας και Δημόσιων
Έργων μετά από γνώμη της ίδιας επιτροπής της παραγράφου 16.
Η απόφαση κοινοποιείται όπως και το
απόσπασμα του πρακτικού της επιτροπής και ενεργεί
έναντι πάντων.
19. Η αναθεώρηση υπολογίζεται με βάση συντελεστές
που κοινοποιούνται μηχανογραφικά. Στην περίπτωση
της παραγράφου 11, αν δεν δίνονται μηχανογραφικά
οι συντελεστές με μηδενική την αξία των υλικών, συντάσσεται
ειδικό φύλλο υπολογισμού του συντελεστή.
Το ίδιο εφαρμόζεται και σε κάθε περίπτωση που ο σχετικός
συντελεστής δεν δίνεται μηχανογραφικά. Στις
περιπτώσεις κονδυλίων αναλύσεων με πληθώρα εξειδικευμένων
παραμέτρων ή ποιοτήτων υλικών διαφόρων
προελεύσεων ή κυμαινόμενων μέσα στο αυτό άρθρο
συντελεστών μεταφοράς, η αναθεώρηση γίνεται με το
μηχανογραφικά κοινοποιούμενο συντελεστή της αντιπροσωπευτικότερης
σχετικής περίπτωσης.
20. Στις πιστοποιήσεις εμφανίζονται συνολικά τα ποσά
αναθεώρησης κάθε αναθεωρητικής περιόδου, όπως προκύπτουν
από το σχετικό πίνακα. Οι ποσότητες εργασιών
που έχουν εκτελεσθεί ή έπρεπε να εκτελεσθούν μέσα σε
κάθε αναθεωρητική περίοδο προκύπτουν από σχετικούς
πίνακες κατανομής των εργασιών που απαιτούνται για
τον υπολογισμό της αναθεώρησης. Με τους πίνακες
αυτούς γίνεται και η εφαρμογή της παραγράφου 2 βάσει
του χρονοδιαγράμματος του έργου, όπως αυτό οριστικοποιήθηκε
ως εγκεκριμένο πρόγραμμα κατασκευής
και με ανοχή εκτιμήσεων δέκα τοις εκατό (10%) προς
τα πάνω ή προς τα κάτω από τη συνολική αξία εκτελεστέων
εργασιών κατά αναθεωρητική περίοδο όπως
προκύπτει από το πρόγραμμα αυτό.
21. Η αναθεώρηση κάθε αναθεωρητικής περιόδου περιλαμβάνεται
στην πρώτη πιστοποίηση μετά την κοινοποίηση
των συντελεστών της περιόδου αυτής. Μέχρι
τότε υπολογίζεται η αναθεώρηση προσωρινά με τους
συντελεστές της τελευταίας αναθεωρητικής περιόδου
για την οποία έχουν κοινοποιηθεί οι συντελεστές αναθεώρησης.
Για να περιληφθεί σε πιστοποίηση η αναθεώρηση
δεν απαιτείται να έχει εγκριθεί ειδικό κονδύλιο
για την αναθεώρηση και η πληρωμή γίνεται από τις
εγκεκριμένες για το έργο πιστώσεις.

Άρθρο 55
Απολογιστικές εργασίες
1. Στις περιπτώσεις συμβάσεων με ανάδοχο για την
κατασκευή έργου με το απολογιστικό σύστημα του άρθρου
9 εφαρμόζονται οι παράγραφοι 2 έως 9.
2. Η διευθύνουσα υπηρεσία μπορεί να ορίζει τον αριθμό
του απαιτούμενου προσωπικού κατά ειδικότητα, τον
αριθμό και είδος μηχανημάτων ή άλλων μέσων και να
διατάσσει την αντικατάσταση τυχόν ακατάλληλων.
Μπορεί επίσης να ορίζει το είδος και την ποσότητα
των απαιτούμενων υλικών. Η διευθύνουσα υπηρεσία εγκρίνει
τα ανώτατα όρια αμοιβής του προσωπικού του
αναδόχου κατά ειδικότητα με τη δυνατότητα να ορίσει
διάφορα όρια για ορισμένο αριθμό εργαζομένων κάθε
ειδικότητας ανάλογα με την απόδοσή τους.
3. Η παρακολούθηση της δαπάνης και ο απολογισμός
της χρήσης των υλικών ή άλλων μέσων που αγοράζονται
με δαπάνη του κυρίου του έργου, γίνεται όπως
ορίζεται με τη σύμβαση. Στη δαπάνη αυτή προστίθεται
το εργολαβικό ποσοστό μειωμένο κατά την έκπτωση
της σχετικής δημοπρασίας.
4. Οι εργοδοτικές επιβαρύνσεις και όλες οι τυχόν
ισχύουσες κρατήσεις ή εισφορές υπέρ τρίτων στη δαπάνη
του έργου, εκτός φόρου εισοδήματος και Φ.Π.Α.,
καταβάλλονται από τον ανάδοχο και αποδίδονται σε
αυτόν, με το εργολαβικό ποσοστό, μειωμένο κατά την
έκπτωση της δημοπρασίας.
5. Αποζημιώσεις προσωπικού των απολογιστικών
εργασιών βαρύνουν τον κύριο του έργου μόνο για το
διάστημα που το προσωπικό ασχολήθηκε στις απολογιστικές
εργασίες και αν η λύση της σύμβασής του
γίνεται με τη βούληση του κυρίου του έργου και κατά
τη διάρκεια κατασκευής του έργου.
6. Ο κύριος του έργου ευθύνεται για εργατικά ατυχήματα
που συμβαίνουν κατά την κατασκευή του έργου
μόνο αν αυτά οφείλονται σε υπαιτιότητα των οργάνων
του ή των οργάνων του φορέα κατασκευής του
έργου.
7. Για τις απολογιστικές εργασίες συντάσσεται από
τον ανάδοχο επιμέτρηση και απολογισμός της δαπάνης
και για την παραλαβή τους εφαρμόζονται ανάλογα
οι διατάξεις των άρθρων 73 και 75 του παρόντος. Ο
χρόνος υποχρεωτικής συντήρησης και οι υποχρεώσεις
του αναδόχου κατά το χρόνο αυτόν ορίζονται με τη
σύμβαση.
8. Στις περιπτώσεις που η σύμβαση της απολογιστικής
εκτέλεσης προβλέπει την κατασκευή εργασιών με
υπεργολαβίες, ολικά ή μερικά, για την εκτέλεση της
υπεργολαβίας από τον υπεργολάβο δεν εφαρμόζονται
οι διατάξεις των προηγούμενων παραγράφων, αλλά ό,τι
ορίζεται σχετικά στη σύμβαση του κυρίου του έργου
με τον ανάδοχο.
9. Σε κάθε περίπτωση απολογιστικής εκτέλεσης εργασιών
τηρείται ειδικό ημερολόγιο στο οποίο καταγράφονται
καθημερινά το απασχολούμενο προσωπικό
κατά ειδικότητα, μηχανήματα ή άλλα μέσα, τα εισκομιζόμενα
υλικά και καύσιμα, οι εκτελούμενες εργασίες
περιγραφικά και κατά θέση του έργου και κάθε άλλο
στοιχείο για την τεκμηρίωση της ορθολογιστικής διαχείρισης
των μέσων, των υλικών και της αξιοποίησης
του ανθρώπινου δυναμικού. Τα φύλλα του ημερολογίου
αυτού συνοδεύουν τους απολογισμούς των έργων και
τίθενται υπόψη της επιτροπής προσωρινής παραλαβής.
Μετά την έναρξη της καθημερινής εργασίας παραδίδεται
στον εκπρόσωπο της διευθύνουσας υπηρεσίας
ειδικό δελτίο που περιλαμβάνει ονομαστική κατάσταση
του απασχολούμενου προσωπικού και κατάσταση των
μηχανημάτων.
10. Κατά την εκτέλεση οποιασδήποτε σύμβασης κατασκευής
έργου με άλλο σύστημα, εκτός από το απολογιστικό
σύστημα, ο ανάδοχος είναι υποχρεωμένος να
εκτελέσει και αναγκαίες απολογιστικές εργασίες, όταν
του δοθεί ειδική εντολή από τη διευθύνουσα υπηρεσία.
Στην περίπτωση αυτή καταβάλλεται στον ανάδοχο και
περιλαμβάνεται στην πιστοποίηση η πραγματική δαπάνη
που προκύπτει σύμφωνα με τα νόμιμα αποδεικτικά
πληρωμής για την εκτέλεση των εργασιών. Η δαπάνη
αυτή δεν υπόκειται στην έκπτωση της δημοπρασίας.
Καταβάλλεται επίσης στον ανάδοχο το εργολαβικό
ποσοστό της παραγράφου 2 του άρθρου 9 του παρόντος,
αν δεν ορίζεται στη σύμβαση διαφορετικά. Στο
ποσοστό αυτό εφαρμόζεται η ρητή ή τεκμαρτή έκπτωση
της δημοπρασίας. Οι διατάξεις των παραγράφων 2
έως 6 και του τελευταίου εδαφίου της παραγράφου 9
εφαρμόζονται ανάλογα και στις περιπτώσεις της παραγράφου
αυτής.

Άρθρο 56
Επείγουσες πρόσθετες εργασίες
Αν υπάρχει ανάγκη να εκτελεσθούν επείγουσες πρόσθετες
εργασίες μπορεί να εγκριθεί από την προϊσταμένη
αρχή η εκτέλεσή τους πριν από τη σύνταξη
Ανακεφαλαιωτικού Πίνακα Εργασιών. Για την έγκριση
αυτή η διευθύνουσα υπηρεσία συντάσσει τεχνική περιγραφή
των εργασιών, με αιτιολόγηση του επείγοντος
και εκτίμηση της δαπάνης, με βάση τις συμβατικές τιμές
μονάδας ή ενδεικτικές τιμές για τυχόν νέες εργασίες.
Ο ανάδοχος είναι υποχρεωμένος να εκτελέσει τις εργασίες
αυτές, που επιτρέπεται να περιλαμβάνονται στις
σχετικές πιστοποιήσεις και πριν από την έγκριση Ανακεφαλαιωτικού
Πίνακα Εργασιών και που ενσωματώνονται
στον επόμενο Ανακεφαλαιωτικό Πίνακα Εργασιών. Οι
εργασίες για τις οποίες δεν υπάρχει εγκεκριμένη νέα
τιμή περιλαμβάνονται στους σχετικούς λογαριασμούς
με τις ενδεικτικές τιμές μειωμένες κατά είκοσι τοις
εκατό (20%).

Άρθρο 57
Αυξομειώσεις εργασιών  Νέες εργασίες
1. Το έργο εκτελείται σύμφωνα με τη σύμβαση και
τα τεύχη και σχέδια που τη συνοδεύουν. Ο φορέας
κατασκευής του έργου έχει το δικαίωμα, αν προκύψει
ανάγκη εκτέλεσης συμπληρωματικών εργασιών, που δεν
περιλαμβάνονται στο αρχικό ανατεθέν έργο ούτε στην
πρώτη συναφθείσα σύμβαση και οι οποίες κατέστησαν
αναγκαίες λόγω απρόβλεπτων περιστάσεων κατά την
εκτέλεση του έργου, όπως αυτό περιγράφεται στην
αρχική σύμβαση, να συνάπτει σύμβαση με τον ανάδοχο
του έργου, με την προϋπόθεση ότι οι συμπληρωματικές
εργασίες δεν μπορούν τεχνικά ή οικονομικά να
διαχωριστούν από την κύρια σύμβαση, χωρίς να δημιουργήσουν
μείζονα προβλήματα για τις αναθέτουσες
αρχές ή όταν αυτές οι εργασίες, μολονότι μπορούν να
διαχωριστούν από την αρχική σύμβαση, είναι απόλυτα
αναγκαίες για την τελειοποίησή της. Το συνολικό ποσό
των συμβάσεων αυτών δεν μπορεί να υπερβαίνει το
ποσοστό του πενήντα τοις εκατό (50%) του ποσού της
αρχικής σύμβασης, στο οποίο συμπεριλαμβάνεται και
η αμοιβή για τη σύνταξη των τυχόν απαιτούμενων μελετών
για τις συμπληρωματικές εργασίες. Η εκτέλεση
των συμπληρωματικών εργασιών είναι υποχρεωτική για
τον ανάδοχο του έργου και, προκειμένου να υπογραφεί
η σύμβαση για την εκτέλεσή τους, απαιτείται γνώμη
του οικείου τεχνικού συμβουλίου. Για τον καθορισμό
τιμών μονάδας στις εργασίες της συμπληρωματικής
σύμβασης λαμβάνονται οι τιμές της αρχικής σύμβασης
και για τον κανονισμό τιμών μονάδας στις νέες εργασίες
της συμπληρωματικής σύμβασης εφαρμόζονται οι
παράγραφοι 5, 6 και 7.
2. Κάθε σύμβαση επόμενη της αρχικής συνοδεύεται
από Ανακεφαλαιωτικό Πίνακα Εργασιών (Α.Π.Ε.) που περιλαμβάνει
ιδίως τις ενδείξεις των εργασιών, τις τιμές
μονάδας των εργασιών, τα μεγέθη των ποσοτήτων, τις
δαπάνες του προϋπολογισμού του αρχικά ανατεθέντος
έργου, του προϋπολογισμού της αμέσως προηγούμενης
σύμβασης και του προϋπολογισμού της προς κατάρτιση
νέας σύμβασης.
Περιλαμβάνει ακόμη και τις δαπάνες των απρόβλεπτων,
καθώς και την προβλεπόμενη δαπάνη για αναθεώρηση
και Φόρο Προστιθέμενης Αξίας (Φ.Π.Α.).
3. Με τα ποσά των απρόβλεπτων δαπανών (απρόβλεπτα)
που περιλαμβάνονται στην αρχική σύμβαση
καλύπτονται ιδίως δαπάνες που προκύπτουν από εφαρμογή
νέων κανονισμών ή κανόνων που καθιερώθηκαν ως
υποχρεωτικοί μετά την ανάθεση του έργου, καθώς και
από προφανείς παραλείψεις ή σφάλματα της προμέτρησης
της μελέτης ή από απαιτήσεις της κατασκευής οι
οποίες καθίστανται απαραίτητες για την αρτιότητα και
λειτουργικότητα του έργου, παρά την πλήρη εφαρμογή
των σχετικών προδιαγραφών κατά την κατάρτιση των
μελετών του έργου και υπό την προϋπόθεση να μην
τροποποιείται το «βασικό σχέδιο» του έργου, δηλαδή ή
όλη κατασκευή, καθώς και τα βασικά διακριτά στοιχεία
της, όπως προβλέπονται από την αρχική σύμβαση. Για
τη διάθεση των απρόβλεπτων δαπανών συντάσσεται
Α.Π.Ε. που δεν μπορεί να συμπεριλάβει συμπληρωματικές
εργασίες, οι οποίες κατέστησαν αναγκαίες λόγω
απρόβλεπτων περιστάσεων. Τα ποσά των απρόβλεπτων
δαπανών ανέρχονται σε ποσοστό εννέα τοις εκατό (9%)
επί του προϋπολογισμού της υπηρεσίας, χωρίς το συνυπολογισμό
των κονδυλίων αναθεώρησης και Φ.Π.Α., για
έργα συνολικού προϋπολογισμού ίσου ή μεγαλύτερου
του ορίου εφαρμογής της Κοινοτικής Νομοθεσίας, σύμφωνα
με την απόφαση Δ17α/08/78/ΦΝ 357/3.11.1995 (ΦΕΚ
941 Β΄) και δεκαπέντε τοις εκατό (15%) για έργα προϋπολογισμού
μικρότερου του ως άνω ορίου, σύμφωνα
με την απόφαση Δ17α/07/45/ΦΝ 380/27.5.1996 (ΦΕΚ 409
Β΄) και μπορεί να αναπροσαρμόζεται με απόφαση του
Υπουργού Περιβάλλοντος, Χωροταξίας και Δημόσιων
Έργων. Το ποσό των απρόβλεπτων δαπανών επανυπολογίζεται
κατά την υπογραφή της σύμβασης, ανάλογα
με την προσφερθείσα έκπτωση, ώστε να διατηρείται
σταθερή η ποσοστιαία αναλογία, σύμφωνα με το άρθρο
30 του παρόντος.
4. Οι συμβατικές ποσότητες εργασιών μίας σύμβασης
εκτέλεσης δημόσιου έργου επιτρέπεται να μειωθούν και
η δαπάνη που εξοικονομείται («επί έλασσον δαπάνη»)
να χρησιμοποιηθεί για την εκτέλεση άλλων εργασιών
της ίδιας εργολαβίας, εφόσον συντρέχουν σωρευτικά
οι κατωτέρω προϋποθέσεις:
α) Αναφέρεται ρητά η δυνατότητα αυτή στη διακήρυξη
και τη σύμβαση.
β) i) Δεν τροποποιείται το «βασικό σχέδιο» (υπό την
έννοια των Κοινοτικών Οδηγιών 2004/17 και 2004/18) της
προκήρυξης, ούτε οι προδιαγραφές του έργου, όπως περιγράφονται
στα συμβατικά τεύχη, ούτε να καταργείται
ομάδα εργασιών της αρχικής σύμβασης, ii) δεν θίγεται η
πληρότητα, ποιότητα και λειτουργικότητα του έργου και
iii) δεν χρησιμοποιείται για την πληρωμή νέων εργασιών
που δεν υπήρχαν στην αρχική σύμβαση.
γ) Δεν υπερβαίνει η δαπάνη αυτή, κατά τον τελικό
εγκεκριμένο Ανακεφαλαιωτικό Πίνακα Εργασιών του
έργου, ποσοστό είκοσι τοις εκατό (20%) της συμβατικής
δαπάνης ομάδας εργασιών του έργου ούτε, αθροιστικά,
ποσοστό δέκα τοις εκατό (10%) της δαπάνης της
αρχικής σύμβασης χωρίς Φ.Π.Α., αναθεώρηση τιμών και
απρόβλεπτες δαπάνες. Στην αθροιστική αυτή ανακεφαλαίωση
λαμβάνονται υπόψη μόνο οι μεταφορές δαπάνης
από μία ομάδα εργασιών σε άλλη.
Τα ποσά που εξοικονομούνται, εφόσον υπερβαίνουν
τα ανωτέρω όρια (20% ή και 10%), μειώνουν ισόποσα τη
δαπάνη της σύμβασης χωρίς Φ.Π.Α., αναθεωρήσεις και
απρόβλεπτες δαπάνες. Για τη χρήση των «επί έλασσον
δαπανών» απαιτείται σε κάθε περίπτωση η σύμφωνη
γνώμη του οικείου τεχνικού συμβουλίου, ύστερα από
εισήγηση του φορέα υλοποίησης, η οποία συνοδεύεται
από τη σύμφωνη γνώμη της αρμόδιας Διαχειριστικής
Αρχής, εφόσον πρόκειται για έργο συγχρηματοδοτούμενο
από πόρους της Ευρωπαϊκής Ένωσης.
Ο προϋπολογισμός των έργων στα οποία εφαρμόζεται
η παράγραφος αυτή αναλύεται σε Ομάδες Εργασιών,
οι οποίες συντίθενται από εργασίες που υπάγονται σε
ενιαία υποσύνολα του τεχνικού αντικειμένου των έργων,
έχουν παρόμοιο τρόπο κατασκευής και επιδέχονται το
ίδιο ποσοστό έκπτωσης στις τιμές μονάδας τους. Με
απόφαση του Υπουργού Περιβάλλοντος, Χωροταξίας και
Δημόσιων Έργων, η οποία μετά την έκδοσή της θα έχει
εφαρμογή σε όλα τα ως άνω έργα, προσδιορίζονται οι
Ομάδες Εργασιών ανά κατηγορία έργων.
Η παράγραφος αυτή καταλαμβάνει τις συμβάσεις
έργων όλων εν γένει των αναθετουσών αρχών κατά
την έννοια των κοινοτικών Οδηγιών 2004/17 και 2004/18,
εφόσον τα έργα αυτά: α) κατασκευάζονται με μελέτες
που εκπονούνται βάσει των διατάξεων του ν. 3316/2005
ή β) προκηρύσσονται μετά την 1.3.2006 ή γ) αφορούν σε
έργα που θα συγχρηματοδοτηθούν από την Ευρωπαϊκή
Ένωση για την προγραμματική περίοδο 20072013,
ανεξαρτήτως ημερομηνίας προκήρυξης.
5. Όλα τα όρια ή ποσοστά του άρθρου αυτού αναφέρονται
στα αρχικά ποσά και τιμές της σύμβασης μαζί
με τα απρόβλεπτα και δεν περιλαμβάνονται σε αυτά
αναθεώρηση τιμών, μεταγενέστερη τροποποίησή τους
ή οποιαδήποτε αποζημίωση.
6. Αν στον Ανακεφαλαιωτικό Πίνακα Εργασιών περιλαμβάνονται
και εργασίες για τις οποίες δεν υπάρχουν
τιμές μονάδας, ο Ανακεφαλαιωτικός Πίνακας συνοδεύεται
από πρωτόκολλο που κανονίζει τις τιμές για τις
εργασίες αυτές. Ο κανονισμός τιμών μονάδας νέων εργασιών
γίνεται με υποχρεωτική εφαρμογή κατά σειρά
των κατωτέρω περιπτώσεων α΄, β΄ και γ΄ ως εξής:
α) για εργασίες για τις οποίες υπάρχουν συμβατικές
τιμές για παρόμοιες ή ανάλογες εργασίες, οι τιμές καθορίζονται
ανάλογα προς αυτές,
β) για εργασίες για τις οποίες δεν υπάρχουν παρόμοιες
ή ανάλογες συμβατικές τιμές αλλά περιλαμβάνονται
σε εγκεκριμένα ή συμβατικά αναλυτικά τιμολόγια
(αναλύσεις τιμών), οι τιμές καθορίζονται σύμφωνα με
τα τιμολόγια αυτά και
γ) για εργασίες που δεν περιλαμβάνονται στις προηγούμενες
περιπτώσεις οι τιμές καθορίζονται με βάση
τα πραγματικά στοιχεία κόστους.
Η εξακρίβωση του κόστους γίνεται από επιτροπή που
συγκροτείται από τη διευθύνουσα υπηρεσία και αποτελείται
από τρεις (3) τεχνικούς υπαλλήλους, που έχουν
την αντίστοιχη ικανότητα. Στα μέλη της επιτροπής περιλαμβάνεται
και ο επιβλέπων το έργο τεχνικός υπάλληλος.
Σε περίπτωση που δεν επαρκεί το τεχνικό προσωπικό
η επιτροπή συγκροτείται από δύο (2) τεχνικούς
υπαλλήλους, μη αποκλειομένης της συμμετοχής στην
επιτροπή του επιβλέποντα και του προϊσταμένου της διευθύνουσας
υπηρεσίας. Η προϊσταμένη αρχή μπορεί σε
κάθε περίπτωση να διατάξει τη διενέργεια δοκιμαστικών
εργασιών από τον ανάδοχο και να συγκροτήσει άλλη
επιτροπή από τεχνικούς υπαλλήλους για την παρακολούθηση
της απόδοσης των απαραίτητων συντελεστών
παραγωγής της νέας εργασίας. Στοιχεία που έχουν
προκύψει για τον κανονισμό της τιμής της ίδιας εργασίας
ή τμήματος αυτής του ίδιου φορέα κατασκευής του
έργου ή άλλων φορέων του δημόσιου τομέα ή από δοκιμαστικές
εργασίες εξακρίβωσης του κόστους άλλων
εργολαβιών, δεν αποτελούν τεκμήριο για τον κανονισμό
τιμών. Η περίπτωση γ΄ εφαρμόζεται μόνο για το μέρος
της νέας τιμής που δεν μπορεί να κανονιστεί σύμφωνα
με τις περιπτώσεις α΄ ή β΄. Στην «ανάλυση της τιμής»
διαχωρίζονται τα τμήματα που κανονίζονται σύμφωνα
με την περίπτωση γ΄ από τα τμήματα που κανονίζονται
σύμφωνα με τις περιπτώσεις α΄ ή β΄.
Για εργασίες που είναι παρεμφερείς προς συμβατικές
ή ήδη καθορισμένες νέες, οι τιμές κατά τα παραπάνω
συντάσσονται μόνο για τα επιπλέον ή επί έλαττον
στοιχεία κόστους.
Ο κανονισμός νέων τιμών γίνεται με τις βασικές τιμές
ιδίως των ημερομισθίων, υλικών και μισθωμάτων
μηχανημάτων του χρόνου δημοπράτησης του έργου ή
του τυχόν άλλου ισχύοντος για την εργολαβία χρόνου
εκκίνησης της αναθεώρησης. Οι προκύπτουσες από
πρόσφατα στοιχεία κόστους τιμές ανάγονται στο χρόνο
εκκίνησης της αναθεώρησης με αντίστροφη εφαρμογή
του σχετικού τύπου της αναθεώρησης.
Οι τιμές που κανονίζονται σύμφωνα με την περίπτωση
β΄ υπόκεινται στη σχετική έκπτωση της δημοπρασίας,
ρητή ή τεκμαρτή. Η ρητή ή τεκμαρτή έκπτωση εφαρμόζεται
και στην περίπτωση α΄, αν η έκπτωση δεν περιλαμβάνεται
στην όμοια ή ανάλογη εργασία, καθώς και
στο μέρος της τιμής της περίπτωσης γ΄ που κανονίζεται
σύμφωνα με τις περιπτώσεις α΄ ή β΄.
Οι τιμές ιδίως των υλικών των μηχανικών εξοπλισμών,
των συσκευών, που δεν περιλαμβάνονται στις βασικές
τιμές, υπόκεινται στη σχετική έκπτωση της δημοπρασίας,
αν αποδεδειγμένα τα είδη αυτά υπάρχουν ευρέως
διαδεδομένα στο εμπόριο.
Στα συστήματα προσφοράς των άρθρων 8,10 και 11 του
παρόντος ορίζεται υποχρεωτικά στη διακήρυξη τεκμαρτή
έκπτωση και για τον προσδιορισμό της λαμβάνεται
υπόψη, μεταξύ των άλλων, η φύση του έργου, οι ιδιαιτερότητες
και δυσκολίες των εργασιών και κάθε άλλο
στοιχείο που προσιδιάζει στο συγκεκριμένο έργο.
7. Η τιμή μονάδας νέας εργασίας που κανονίζεται
σύμφωνα με την περίπτωση β΄ της παραγράφου 6 ή
το μέρος της τιμής της περίπτωσης γ΄, που κανονίζεται
σύμφωνα με την περίπτωση β΄ της παραγράφου
6, ανάγεται στο επίπεδο των τιμών της προσφοράς,
πολλαπλασιαζόμενη με σταθερό συντελεστή που αφορά
στη συμβατική ομάδα ομοειδών εργασιών στην οποία
εντάσσεται η υπόψη νέα εργασία. Ο σταθερός συντελεστής
«σ» προκύπτει από τον τύπο:
σ = Α: Β όπου:
Α: Η δαπάνη της συμβατικής ομάδας ομοειδών εργασιών,
που εντάσσεται η νέα εργασία, με τιμές του
προϋπολογισμού υπηρεσίας του χρόνου δημοπράτησης
του έργου ή τυχόν άλλου ισχύοντος για την εργολαβία
χρόνου εκκίνησης της αναθεώρησης και
Β: Η δαπάνη της συμβατικής ομάδας ομοειδών εργασιών,
στην οποία εντάσσεται η νέα εργασία, με τιμές των
ισχυουσών εγκεκριμένων αναλύσεων τιμών του χρόνου
δημοπράτησης του έργου ή τυχόν άλλου ισχύοντος για
την εργολαβία χρόνου εκκίνησης της αναθεώρησης.
Η τιμή μονάδας νέας εργασίας που από τη φύση της
δεν εντάσσεται σε κάποια από τις συμβατικές ομάδες
ομοειδών εργασιών καθορίζεται πολλαπλασιαζόμενη
με συντελεστή που υπολογίζεται με τον ίδιο παραπάνω
τύπο σ = Α/Β όπου οι δαπάνες Α και Β αφορούν στις εργασίες
του προϋπολογισμού υπηρεσίας που θεωρούνται
ότι αποτελούν μια ομάδα εργασιών. Για τον υπολογισμό
των δαπανών, με βάση τις οποίες προσδιορίζονται τα
ανωτέρω πηλίκα λαμβάνονται υπόψη μόνο οι εργασίες
εκείνες του προϋπολογισμού υπηρεσίας, οι οποίες είτε
υπάρχουν αυτούσιες στις εκάστοτε ισχύουσες εγκεκριμένες
αναλύσεις τιμών ή εγκεκριμένα τιμολόγια δημοπράτησης
έργων είτε υπάρχουν ως αυτούσια τμήματα
εργασιών των αναλύσεων ή τιμολογίων αυτών. Στις
περιπτώσεις που ο προϋπολογισμός υπηρεσίας περιλαμβάνει
«κατ’ αποκοπήν τιμές» ή τιμές αναφερόμενες
στο δεύτερο εδάφιο της παραγράφου 1 του άρθρου 7
του παρόντος με τα συμβατικά τεύχη εγκρίνεται υποχρεωτικά
και ανάλυση της τιμής των εργασιών αυτών
ή βασικών επί μέρους συνιστωσών εργασιών που επηρεάζουν
άμεσα την «κατ’ αποκοπήν τιμή» και που περιλαμβάνονται
στις ανωτέρω ισχύουσες εγκεκριμένες
αναλύσεις τιμών.
Ο ανωτέρω τρόπος καθορισμού τιμών των νέων εργασιών
δεν εφαρμόζεται στις περιπτώσεις των συστημάτων
προσφοράς των άρθρων 8, 10 και 11 του παρόντος.
Με τη διακήρυξη ορίζεται γι’ αυτά τα συστήματα
προσφοράς σταθερός συντελεστής, που καθορίζεται
με βάση τις γενικές αρχές τιμολόγησης των εργασιών
στους προϋπολογισμούς υπηρεσίας από τους φορείς
κατασκευής των έργων και πάντως σε καμία περίπτωση
δεν μπορεί να είναι μεγαλύτερος του 0,90.
Οι νέες τιμές μονάδας εργασιών που καθορίζονται με
τις διατάξεις του παρόντος άρθρου προσαυξάνονται με
το ποσοστό γενικών εξόδων και οφέλους του αναδόχου
που ισχύει για τη σύμβαση, αν αυτό για την περίπτωση
α΄ της παραγράφου 6 δεν περιέχεται στην παρόμοια
ή ανάλογη τιμή.
8. Οι Ανακεφαλαιωτικοί Πίνακες Εργασιών και τα Πρωτόκολλα
Κανονισμού Τιμών Μονάδας Νέων Εργασιών
που τους συνοδεύουν συντάσσονται από τη διευθύνουσα
υπηρεσία και υπογράφονται από τον ανάδοχο
ανεπιφύλακτα ή με επιφύλαξη. Αν ο ανάδοχος αρνηθεί
την υπογραφή, του κοινοποιείται ο ανακεφαλαιωτικός
πίνακας και τα πρωτόκολλα, σύμφωνα με το άρθρο 44
του παρόντος. Στην περίπτωση αυτή όπως και στην
περίπτωση που ο ανάδοχος υπέγραψε τα σχετικά έγγραφα
με επιφύλαξη, δικαιούται να υποβάλει ένσταση.
Ο Ανακεφαλαιωτικός Πίνακας Εργασιών και τα πρωτόκολλα
νέων τιμών εγκρίνονται από την προϊσταμένη
αρχή, στην οποία διαβιβάζονται μαζί με την τυχόν ένσταση
του αναδόχου, την αιτιολογική έκθεση για την
ανάγκη των τροποποιήσεων, τον τρόπο κανονισμού των
τιμών και κάθε σχετική πληροφορία. Αν έχει υποβληθεί
ένσταση διατυπώνεται και η γνώμη της διευθύνουσας
υπηρεσίας στο περιεχόμενο της ένστασης αυτής. Μετά
την έγκριση του Ανακεφαλαιωτικού Πίνακα Εργασιών,
ο ανάδοχος είναι υποχρεωμένος να εκτελέσει τις σχετικές
εργασίες χωρίς αυτό να θίγει τα δικαιώματά του
για επίλυση της τυχόν διαφοράς.

Άρθρο 58
Βλάβες στα έργα  Αναγνώριση αποζημιώσεων
1. Μέχρι την οριστική παραλαβή ο ανάδοχος φέρει τον
κίνδυνο του έργου για βλάβες από οποιαδήποτε αιτία
εκτός αν αυτές οφείλονται σε υπαιτιότητα του φορέα
κατασκευής του έργου ή αν προβλέπεται διαφορετικά
στη σύμβαση. Αν το έργο παραδοθεί για χρήση πριν
από την παραλαβή οι βλάβες από τη χρήση, εφόσον
δεν οφείλονται σε κακή ποιότητα του έργου, βαρύνουν
τον κύριο αυτού.
Κατ’ εξαίρεση για βλάβες του έργου ή των μόνιμων
εγκαταστάσεων του αναδόχου στον τόπο των έργων
που προέρχονται από ανωτέρα βία, αναγνωρίζεται στον
ανάδοχο δικαίωμα αποζημίωσης ανάλογης με τη ζημία,
το ποσό της οποίας καθορίζεται με συνεκτίμηση του
είδους και της έκτασης των βλαβών και των ειδικών
συνθηκών σε κάθε συγκεκριμένη περίπτωση.
2. Ο ανάδοχος υποχρεούται να διορθώσει μέσα σε
οριζόμενη από τον φορέα κατασκευής εύλογη προθεσμία
τα ελαττώματα του έργου, που θα διαπιστωθούν
κατά τη διάρκεια της κατασκευής και μέχρι την οριστική
παραλαβή. Αν η προθεσμία αυτή περάσει άπρακτη, ο
φορέας κατασκευής του έργου μπορεί να εκτελέσει τη
διόρθωση σε βάρος του αναδόχου με οποιονδήποτε
τρόπο, με την επιφύλαξη πάντοτε του δικαιώματός του
να κηρύξει τον ανάδοχο έκπτωτο. Αν το ελάττωμα δεν
είναι ουσιώδες και η διόρθωσή του απαιτεί δυσανάλογες
δαπάνες γίνεται σχετική μείωση του εργολαβικού
ανταλλάγματος.
3. Ο ανάδοχος δεν δικαιούται καμιά αποζημίωση από
τον κύριο του έργου για οποιαδήποτε βλάβη επέρχεται
στα έργα, για οποιαδήποτε φθορά ή απώλεια υλικών
και γενικά για οποιαδήποτε ζημία που οφείλεται σε
αμέλεια, απρονοησία ή ανεπιτηδειότητα αυτού ή του
προσωπικού του ή σε μη χρήση των κατάλληλων μέσων
ή σε οποιαδήποτε άλλη αιτία, εκτός από τις περιπτώσεις
υπαιτιότητας του φορέα κατασκευής του έργου ή ανωτέρας
βίας, σύμφωνα με την παράγραφο 1. Ο ανάδοχος
είναι υποχρεωμένος να αποκαταστήσει τις βλάβες που
τον βαρύνουν με δικές του δαπάνες.
4. Για να αναγνωρισθεί η αποζημίωση των βλαβών που
προξενήθηκαν από ανωτέρα βία ο ανάδοχος πρέπει να
δηλώσει γραπτώς στη διευθύνουσα υπηρεσία το είδος
και την έκταση των βλαβών, καθώς και τη δαπάνη για
την επανόρθωσή της κατά το μέτρο που μπορεί αυτή να
εκτιμηθεί. Η δήλωση περιλαμβάνει επίσης υποχρεωτικά
περιγραφή της αιτίας των βλαβών, που χαρακτηρίζεται
ως ανωτέρα βία και αίτημα αποζημίωσης για αποκατάστασή
τους.
5. Η δήλωση υποβάλλεται σε ανατρεπτική προθεσμία
δέκα (10) ημερών από την επέλευση της βλάβης. Αν πρόκειται
για έργο που έχει περατωθεί και δεν έχει ακόμα
παραληφθεί οριστικά η προθεσμία αυτή ορίζεται σε
είκοσι (20) ημέρες. Η διευθύνουσα υπηρεσία προβαίνει
αμέσως σε αυτοψία για την εξακρίβωση του περιεχομένου
της δηλώσεως και ιδιαίτερα του είδους και της
έκτασης των βλαβών, του χρόνου και των συνθηκών
που τις προκάλεσαν και μέσα σε πέντε (5) ημέρες από
την υποβολή της δήλωσης του αναδόχου ζητά από την
προϊσταμένη αρχή να ορίσει επιτροπή από υπαλλήλους,
η οποία οφείλει να προβεί σε επιτόπια εξέταση σε αντιπαράσταση
με τον ανάδοχο και να συντάξει σχετικό
πρωτόκολλο διαπίστωσης των βλαβών μέσα σε δέκα
(10) ημέρες από τη σύστασή της. Στο πρωτόκολλο εκτίθενται
τα αίτια, ο χρόνος και οι ειδικές συνθήκες από
τις οποίες επήλθαν οι βλάβες, με περιγραφή όλων των
στοιχείων που έχουν εξακριβωθεί. Επίσης εξετάζεται η
ύπαρξη ή όχι της ευθύνης του αναδόχου, προσδιορίζεται
με λεπτομέρεια το είδος και η έκταση των βλαβών και
προτείνεται ο τρόπος και η δαπάνη που απαιτείται για
την επανόρθωσή τους. Αν το έργο χρησιμοποιείται, η
υπηρεσία που το χρησιμοποιεί ειδοποιεί τη διευθύνουσα
υπηρεσία για παρουσιαζόμενες βλάβες.
6. Το πρωτόκολλο της προηγούμενης παραγράφου
επέχει θέση πράξης της διευθύνουσας υπηρεσίας για
την υποβολή ένστασης του αναδόχου σύμφωνα με το
νόμο. Η ένσταση είναι απαράδεκτη εφόσον το πρωτόκολλο
υπογράφηκε από τον ανάδοχο χωρίς καμιά
επιφύλαξη. Αν ο ανάδοχος δεν παραστεί ή αρνηθεί να
υπογράψει το πρωτόκολλο, ο προϊστάμενος της διευθύνουσας
υπηρεσίας του το κοινοποιεί. Η ένσταση ειδικά
στην περίπτωση αυτή υποβάλλεται μέσα σε ανατρεπτική
προθεσμία πέντε (5) ημερών από την υπογραφή
με επιφύλαξη του πρωτοκόλλου ή από την κοινοποίηση
αυτού. Η αποζημίωση αναγνωρίζεται με απόφαση της
προϊσταμένης αρχής που εγκρίνει με τροποποίηση ή όχι
το πρωτόκολλο και αποφασίζει επί της τυχόν ενστάσεως.
Η αποζημίωση προσδιορίζεται πάντοτε με βάση
τους συμβατικούς όρους και τιμές. Όταν η αποκατάσταση
των βλαβών διατάσσεται αφού τελειώσει το έργο
και έχουν απομακρυνθεί οι εργοταξιακές εγκαταστάσεις
του αναδόχου, κανονίζονται εύλογες τιμές μονάδας για
την εκτέλεση εργασιών αποκατάστασης ή εκτελούνται
απολογιστικά.
7. Ο ανάδοχος είναι υποχρεωμένος να εκτελέσει τις
εργασίες που έχουν διαταχθεί για την αποκατάσταση
της βλάβης. Αν από τις βλάβες που προξενήθηκαν στα
έργα δημιουργείται κίνδυνος για την ασφάλεια προσώπων
ή για πρόκληση σημαντικών ζημιών σε τρίτους ή
περαιτέρω σημαντικής βλάβης των έργων, ο προϊστάμενος
της διευθύνουσας υπηρεσίας μπορεί να εγκρίνει
και πριν από την επίδοση της δήλωσης του αναδόχου
σύμφωνα με την παράγραφο 5 την κατασκευή αναγκαίων
επειγόντων έργων, στο μέτρο του δυνατού, έστω και
αν αυτά δεν αποτελούν αντικείμενο της σύμβασης που
συνάφθηκε με τον ανάδοχο. Η διαταγή γι’ αυτά μνημονεύει
απαραίτητα τις διατάξεις της παραγράφου αυτής
και κοινοποιείται στην προϊσταμένη αρχή. Ο ανάδοχος
είναι υποχρεωμένος να προβεί στην κατασκευή των διατασσόμενων
εργασιών χωρίς χρονοτριβή, διαθέτοντας
γι’ αυτό όλο το δυναμικό της οργάνωσής του. Η διευθύνουσα
υπηρεσία μπορεί, όταν διαπιστώσει ανεπάρκεια
της οργάνωσης του αναδόχου για την αποτελεσματική
αντιμετώπιση των κινδύνων, να εγκρίνει την κατασκευή
μέρους ή και του συνόλου των διατασσόμενων εργασιών
με οποιονδήποτε άλλον πρόσφορο τρόπο. Όλες
οι δαπάνες για την εκτέλεση των ανωτέρω εργασιών
καταβάλλονται από τις πιστώσεις που διατίθενται για
την κατασκευή του έργου και βαρύνουν τελικά τον κύριο
του έργου, εκτός αν με την απόφαση της προϊσταμένης
αρχής που εγκρίνει το πρωτόκολλο καταλογισθεί η
δαπάνη συνολικά ή μερικά σε βάρος του αναδόχου, ως
υπαιτίου για τη βλάβη που προξενήθηκε στα έργα.
8. Η εκτέλεση των εργασιών για την αποκατάσταση
των βλαβών από ανωτέρα βία μπορεί να δικαιολογήσει
παράταση των προθεσμιών εκτέλεσης των εργασιών
για εύλογο χρονικό διάστημα.
9. Η διαδικασία των παραγράφων 5 έως 7 εφαρμόζεται
ανάλογα και για τον καθορισμό της αποζημίωσης του
αναδόχου για τυχόν εργασίες αποκατάστασης ή πρόληψης
κινδύνων σε έργα που εκτελέσθηκαν, καθώς και
σε περιπτώσεις κατά τις οποίες οι βλάβες οφείλονται
σε υπαιτιότητα του κυρίου του έργου ή σε άλλη αιτία
που εξαιρείται από την ευθύνη του αναδόχου.
10. Εργασίες για αποκατάσταση βλαβών που οφείλονται
σε χρήση έργου, που παραδόθηκε σε χρήση πριν
από την παραλαβή του κατά τις διατάξεις του παρόντος,
εκτελούνται μόνο μετά από έγγραφη εντολή της
διευθύνουσας υπηρεσίας. Η εντολή αυτή κοινοποιείται
απαραίτητα στην προϊσταμένη αρχή. Για διαπίστωση
της εκτέλεσης των εργασιών αυτών συντάσσεται ειδικό
πρωτόκολλο μεταξύ του προϊσταμένου της διευθύνουσας
υπηρεσίας και του αναδόχου. Στις περιπτώσεις
της παραγράφου αυτής εφαρμόζονται ανάλογα κατά
τα λοιπά οι παράγραφοι 7 και 8.

Άρθρο 59
Ποιότητα στα δημόσια έργα
Πρόγραμμα Ποιότητας Έργου (Π.Π.Ε.)
1. Το Π.Π.Ε. ενσωματώνει και κωδικοποιεί όλες τις απαιτήσεις
των συμβατικών τευχών, περιγράφει τις φάσεις
ανάπτυξης του έργου και τις αντίστοιχες δραστηριότητες,
είναι σε πλήρη εναρμόνιση και περιλαμβάνει
το χρονοδιάγραμμα του έργου, καθορίζει τον τρόπο
οργάνωσης και διοίκησης του έργου και τον τρόπο και
τις λεπτομέρειες συγκέντρωσης και αρχειοθέτησης των
στοιχείων κατά την κατασκευή, ώστε να ικανοποιούνται
οι απαιτήσεις ιχνηλασιμότητας.
Το Π.Π.Ε. αποτελεί το εσωτερικό κανονιστικό έγγραφο
του έργου και παρέχει όλα τα εργαλεία παρακολούθησης
του έργου, συγκέντρωσης των στοιχείων,
τεκμηρίωσης των εργασιών που έχουν εκτελεστεί και
αρχειοθέτησής τους.
2. Απαιτείται η εκπόνηση και εφαρμογή Προγράμματος
Ποιότητας ΄Έργου σε κάθε δημόσιο έργο (Κατασκευή ή
Μελέτη), του οποίου ο προϋπολογισμός, αν πρόκειται
για κατασκευή, υπερβαίνει το ανώτατο όριο κατά το
οποίο γίνονται δεκτές εργοληπτικές επιχειρήσεις δεύτερης
τάξης, σύμφωνα με τις διατάξεις των αποφάσεων
ΔΕΕΠ/οικ.502/13.10.2000 (ΦΕΚ 1265 Β΄), ΔΙΠΑΔ/οικ. 611/
24.7.2001 (ΦΕΚ 1013 Β΄), ΔΙΠΑΔ/οικ.501/1.7.2003 (ΦΕΚ 928
Β΄) του Υφυπουργού Περιβάλλοντος, Χωροταξίας και
Δημόσιων Έργων. Την ποιότητα των δημόσιων έργων
αφορούν και οι παρακάτω αποφάσεις: α) ΔΕΕΠΠ/οικ.4/
19.1.2001 (ΦΕΚ 94 Β΄), β) ΔΕΕΠΠ/οικ.110/12.5.2003 (ΦΕΚ
624 Β΄) του Υφυπουργού Περιβάλλοντος, Χωροταξίας
και Δημόσιων Έργων, καθώς και γ) η Δ14/43309/5.3.2001
(ΦΕΚ 332 Β΄) του Υπουργού Περιβάλλοντος, Χωροταξίας
και Δημόσιων Έργων.
3. Στα δημόσια έργα, που εκτελούνται από όλους τους
φορείς του ευρύτερου δημόσιου τομέα και συγχρηματοδοτούνται
από πόρους της Ευρωπαϊκής Ένωσης, επιτρέπεται,
εκτός από τους ελέγχους που προβλέπονται
από τις σχετικές διατάξεις για τα δημόσια έργα, να διενεργούνται
έλεγχοι ποιότητας των κατασκευαζόμενων
έργων και από ειδικό Σύμβουλο που προσλαμβάνεται
με απόφαση του Υπουργού Οικονομίας και Οικονομικών
ύστερα από σχετικό διαγωνισμό. Με την κοινή απόφαση
αριθμ. 64517/Ε.Υ.Σ. 6195/2.10.2003 (ΦΕΚ 1539 Β΄) των
Υπουργών Οικονομίας και Οικονομικών και Περιβάλλοντος,
Χωροταξίας και Δημόσιων Έργων κανονίζονται
όλα τα σχετικά θέματα με τον τρόπο διενέργειας των
ελέγχων, την υποχρέωση των υπηρεσιών για παροχή
στοιχείων και πληροφοριών στο Συμβούλιο, ώστε να
διευκολύνεται στο έργο του, την ελεύθερη πρόσβαση
σε όλους τους χώρους κατασκευής του έργου και στις
πηγές λήψης των υλικών, την ακώλυτη πραγματοποίηση
δειγματοληψιών, τη συνεργασία των υπηρεσιών και
των εργαστηρίων της Γ.Γ.Δ.Ε. του Υπουργείου Περιβάλλοντος,
Χωροταξίας και Δημόσιων Έργων, τον τρόπο
αποκατάστασης των διαπιστούμενων ελαττωμάτων και
τυχόν επίλυση διαφωνιών σύμφωνα με τις διατάξεις
του άρθρου 60 του παρόντος ή τα καθοριζόμενα στη
σύμβαση και ρυθμίζεται κάθε άλλη σχετική λεπτομέρεια
για την αποτελεσματικότητα του ποιοτικού ελέγχου.
Με όμοια απόφαση μπορεί να τροποποιούνται οι
διατάξεις της παρούσας παραγράφου.

Άρθρο 60
Ακαταλληλότητα υλικών  Ελαττώματα Παράλειψη
συντήρησης
1. Η παραλαβή και ο έλεγχος της ποιότητας των υλικών
που χρησιμοποιούνται στην κατασκευή του έργου
ή ενσωματώνονται σε αυτό, γίνεται από δύο (2) ή περισσότερους
τεχνικούς υπαλλήλους, που ορίζονται από
τη διευθύνουσα υπηρεσία. Ο ορισμός της επιτροπής
ανακοινώνεται στην προϊσταμένη αρχή, η οποία μπορεί
να ορίσει και άλλον υπάλληλο να συμμετέχει στο έργο
της επιτροπής. Η προϊσταμένη αρχή μπορεί σε κάθε
περίπτωση να ορίσει άλλη επιτροπή για τον επανέλεγχο
της παραλαβής υλικών και να διατάσσει τη διενέργεια
εργαστηριακών ελέγχων. Σε περίπτωση που δεν επαρκεί
το τεχνικό προσωπικό ή σε περίπτωση αδυναμίας
να ληφθεί απόφαση λόγω διαφωνίας των υπαλλήλων
που ορίζονται σε άρτιο αριθμό, ο ανωτέρω έλεγχος
και παραλαβή υλικών γίνεται κατά τον προσφορότερο
τρόπο με απόφαση της προϊσταμένης αρχής.
2. Αν κατά την κατασκευή των έργων η επίβλεψη
θεωρεί ότι τα προς χρησιμοποίηση υλικά δεν πληρούν
τις απαιτήσεις των προδιαγραφών ή γενικά είναι ακατάλληλα,
διατάσσεται από τη διευθύνουσα υπηρεσία η
μη χρησιμοποίηση των υλικών. Αν ο ανάδοχος διαφωνεί,
τα υλικά δεν χρησιμοποιούνται αν δεν κριθεί η καταλληλότητά
τους από εργαστηριακό έλεγχο που γίνεται
από τα εργαστήρια της Γ.Γ.Δ.Ε. ή Πολυτεχνικών Σχολών
ή άλλα κρατικά εργαστήρια. Η δαπάνη για τις εργαστηριακές
έρευνες προκαταβάλλεται από τον ανάδοχο και
τον βαρύνει τελικά, αν αποδειχθεί η ακαταλληλότητα
των υλικών. Στην αντίθετη περίπτωση η δαπάνη βαρύνει
τον κύριο του έργου και αποδίδεται στον ανάδοχο από
τις πιστώσεις του έργου.
3. Αν κατά τη διάρκεια κατασκευής των έργων μέχρι
την οριστική παραλαβή οποιαδήποτε εργασία παρουσιάσει
ελαττώματα που δεν αποκαθίστανται από τον
ανάδοχο, κοινοποιείται σε αυτόν ειδική διαταγή της
διευθύνουσας υπηρεσίας. Η ειδική διαταγή προσδιορίζει
τα ελαττώματα και τάσσει εύλογη προθεσμία για την
αποκατάστασή τους. Στην αποκατάσταση μπορεί να
περιλαμβάνεται η καθαίρεση των ελαττωματικών εργασιών
και η ανακατασκευή τους, αν αυτό επιβάλλεται. Αν
το ελάττωμα δεν είναι ουσιώδες και η αποκατάστασή
του απαιτεί δυσανάλογες δαπάνες με την ειδική διαταγή
καθορίζεται ποσοστό μείωσης της αμοιβής του
αναδόχου για τις αντίστοιχες εργασίες. Στην τελευταία
αυτή περίπτωση η διαταγή μπορεί να περιλαμβάνει και
την εκτέλεση ορισμένων εργασιών για τον περιορισμό
του ελαττώματος.
4. Η ένσταση του αναδόχου στην περίπτωση της ειδικής
διαταγής που προβλέπει η προηγούμενη παράγραφος
ασκείται σε ανατρεπτική προθεσμία δέκα (10)
ημερών από την κοινοποίησή της. Με την εμπρόθεσμη
ένσταση αναστέλλεται η υποχρέωση εκτέλεσης των εργασιών
μέχρις ότου εκδοθεί απόφαση της προϊσταμένης
αρχής στην ένσταση. Το ανασταλτικό αποτέλεσμα της
ένστασης δεν επέρχεται ή αίρεται, αν ο προϊστάμενος
της διευθύνουσας υπηρεσίας χαρακτηρίσει με διαταγή
του το ελάττωμα ως επικίνδυνο. Στην περίπτωση
αυτή οι εργασίες για την άρση του ελαττώματος ή οι
εργασίες που ορίζονται στη διαταγή για την αποτροπή
των κινδύνων εκτελούνται αμέσως από τον ανάδοχο.
Ο επιβλέπων ή άλλος εκπρόσωπος της διευθύνουσας
υπηρεσίας παρακολουθεί ειδικά τις εργασίες αυτές και
καταχωρεί στο ημερολόγιο όλα τα μέτρα που παίρνει ο
ανάδοχος για την εκτέλεση της διαταγής. Το ανασταλτικό
αποτέλεσμα της ένστασης δεν επέρχεται επίσης ή
αίρεται, αν πρόκειται για εργασίες που θα καλυφθούν
από άλλες εργασίες ή αποτελούν την προϋπόθεση άλλων
εργασιών, οπότε η διαταγή του προϊσταμένου της
διευθύνουσας υπηρεσίας μπορεί να ορίζει τη μη συνέχιση
των εργασιών πριν από την αποκατάσταση των
ελαττωμάτων.
5. Αν ο ανάδοχος με την ένστασή του ζητεί τη διενέργεια
εργαστηριακών ερευνών ή άλλων δοκιμών για
την εξακρίβωση του ελαττώματος, οι εργασίες αυτές
εκτελούνται πριν εκδοθεί απόφαση επί της ενστάσεως,
ύστερα από εντολή της προϊσταμένης αρχής, που
προσδιορίζει το είδος και την έκτασή τους. Οι διατάξεις
της παραγράφου 2 για την επιβάρυνση της δαπάνης
εφαρμόζονται και στην περίπτωση αυτή.
6. Η προϊσταμένη αρχή αποφαίνεται οριστικά επί της
ενστάσεως και για να εκδώσει την απόφασή της μπορεί
να διατάξει τη διενέργεια αυτοψίας ή οποιασδήποτε
άλλης έρευνας, αν το κρίνει απαραίτητο. Ο ανάδοχος
είναι υποχρεωμένος να συμμορφωθεί προς την απόφαση
αυτή. Αν τελικά ύστερα από αίτηση θεραπείας ή
δικαστικά δικαιωθεί ο ανάδοχος στις απόψεις του, έχει
το δικαίωμα να πληρωθεί με τους συμβατικούς όρους
και τιμές για τις πρόσθετες εργασίες. Αν οι εργασίες
διατάχθηκαν ύστερα από την απομάκρυνση των εγκαταστάσεων
του αναδόχου συντάσσονται νέες τιμές που
λαμβάνουν υπόψη τους και το γεγονός αυτό.
7. Σε περίπτωση που ο ανάδοχος δεν αποκαταστήσει
τις πλημμέλειες μέσα στην προθεσμία που τάσσεται
σε αυτόν με την ειδική διαταγή ή αν ασκηθεί εμπρόθεσμη
ένσταση, μέσα στην ίδια προθεσμία από την
κοινοποίηση της απόφασης επί της ενστάσεως, τότε οι
εργασίες αποκατάστασης της πλημμέλειας μπορεί να
εκτελεσθούν με μέριμνα της διευθύνουσας υπηρεσίας
με οποιονδήποτε τρόπο σε βάρος και για λογαριασμό
του αναδόχου με την επιφύλαξη των δικαιωμάτων του
κυρίου του έργου ως προς την εφαρμογή των λοιπών
κυρώσεων κατά του αναδόχου.
8. Οι διατάξεις των παραγράφων 3 έως 7 εφαρμόζονται
ανάλογα και για την περίπτωση που ο ανάδοχος
παραλείπει τις υποχρεώσεις του για τη συντήρηση των
έργων όσο διάστημα τον βαρύνει η συντήρηση αυτή.
9. Οι εργασίες που παρουσιάζουν ουσιώδη ελαττώματα
δεν περιλαμβάνονται στην πιστοποίηση.
Οι εργασίες που παρουσιάζουν επουσιώδη ελαττώματα
περιλαμβάνονται με μειωμένη τιμή όπως καθορίζεται
στην ειδική διαταγή μέχρι την αποκατάσταση
του ελαττώματος. Αν το ελάττωμα αποκαλυφθεί αφού
έχουν πιστοποιηθεί οι εργασίες, μπορεί η περικοπή να
γίνει στην επόμενη ή σταδιακά σε περισσότερες επόμενες
πιστοποιήσεις, σύμφωνα με σχετική απόφαση της
διευθύνουσας υπηρεσίας.
10. Αν το ελάττωμα αποκαλυφθεί κατά την παραλαβή
των έργων, εφαρμόζονται οι διατάξεις της παραγράφου
4 του άρθρου 73 του παρόντος και η διαπίστωση
της αποκατάστασης των ελαττωμάτων γίνεται από τη
διευθύνουσα υπηρεσία.

Άρθρο 61
Έκπτωση αναδόχου
1. Αν ο ανάδοχος δεν εκπληρώνει τις συμβατικές
του υποχρεώσεις ή δεν συμμορφώνεται με τις γραπτές
εντολές της υπηρεσίας, που είναι σύμφωνες με
τη σύμβαση ή το νόμο, κηρύσσεται έκπτωτος από την
εργολαβία.
2. Η διαδικασία έκπτωσης κινείται υποχρεωτικά κατά
του αναδόχου, αν συντρέχει μία από τις παρακάτω περιπτώσεις:
α) Καθυστερήσει υπαίτια, πέραν του μηνός από της
υπογραφής της συμβάσεως την έναρξη των εργασιών
ή την υποβολή του αναλυτικού χρονοδιαγράμματος,
σύμφωνα και με τα προβλεπόμενα στη σύμβαση.
β) Υπερβεί με υπαιτιότητά του, για χρόνο περισσότερο
του μηνός, τον προβλεπόμενο στη σύμβαση χρόνο για
την ολοκλήρωση της εργοταξιακής του ανάπτυξης.
γ) Υπερβεί με υπαιτιότητά του, κατά δύο (2) τουλάχιστον
μήνες, έστω και μία αποκλειστική προθεσμία του
εγκεκριμένου χρονοδιαγράμματος. Κατ’ εξαίρεση, αν
η εκτέλεση των εργασιών καθυστερεί, αλλά ο ανάδοχος
έχει ήδη εκτελέσει εργασίες που αντιστοιχούν σε
ποσοστό τουλάχιστον ογδόντα τοις εκατό (80%) του
συμβατικού αντικειμένου, όπως έχει διαμορφωθεί με τις
τυχόν υπογραφείσες συμπληρωματικές συμβάσεις, είναι
δυνατή η χορήγηση παράτασης των προθεσμιών προς
το συμφέρον του έργου, έστω κι αν η καθυστέρηση των
εργασιών οφείλεται σε υπαιτιότητά του. Η παράταση
χορηγείται στην περίπτωση αυτή χωρίς αναθεώρηση
τιμών και με επιβολή των προβλεπομένων στις διατάξεις
του άρθρου 49 του παρόντος.
δ) Οι εργασίες του είναι κατά σύστημα κακότεχνες
ή τα υλικά που χρησιμοποιεί δεν ανταποκρίνονται στις
προδιαγραφές. Για να κηρυχθεί ο ανάδοχος έκπτωτος
για το λόγο αυτόν πρέπει να έχει προηγηθεί, τουλάχιστον
μία φορά, η εφαρμογή των διατάξεων του άρθρου
60 του παρόντος για την αποκατάσταση των κακοτεχνιών
του έργου και να έχει απορριφθεί, στο πλαίσιο
της εφαρμογής των διατάξεων αυτών, η ένσταση του
αναδόχου.
ε) Παρεκκλίνει επανειλημμένα από τα εγκεκριμένα
σχέδια ή παραλείπει συστηματικά την τήρηση των κανόνων
ασφαλείας των εργαζομένων ή προστασίας του
περιβάλλοντος. Για να κινηθεί η διαδικασία έκπτωσης
στην περίπτωση αυτή απαιτείται η κοινοποίηση δύο (2)
τουλάχιστον σχετικών εγγράφων προειδοποιήσεων της
διευθύνουσας υπηρεσίας προς τον ανάδοχο.
3. Η περίπτωση γ΄ της ανωτέρω παραγράφου εφαρμόζεται
αναλογικά και στην περίπτωση παραβίασης των
ενδεικτικών προθεσμιών της παρούσας παραγράφου.
Για την εφαρμογή της καθορίζονται υποχρεωτικά στα
συμβατικά τεύχη και για την περίοδο έναρξης των εργασιών
εκτέλεσης, ενδεικτικές τμηματικές προθεσμίες
ανά έναν (1) ή το πολύ δύο (2) μήνες ανάλογα με το
μέγεθος του έργου και τις συνθήκες εκτέλεσης. Οι ως
άνω υποχρεωτικές ενδεικτικές προθεσμίες τίθενται για
το διάστημα από την υπογραφή της σύμβασης μέχρι το
πέρας του ενός τετάρτου (1/4) της αρχικής συμβατικής
προθεσμίας περαίωσης. Το χρονικό αυτό διάστημα δεν
μπορεί να είναι μικρότερο από έξι (6) μήνες.
4. Αν υφίσταται λόγος έκπτωσης, κοινοποιείται στον
ανάδοχο ειδική πρόσκληση της διευθύνουσας υπηρεσίας,
η οποία αναφέρεται απαραίτητα στις διατάξεις του
άρθρου αυτού και περιλαμβάνει συγκεκριμένη περιγραφή
ενεργειών ή εργασιών που πρέπει να εκτελέσει ο
ανάδοχος μέσα στην τασσόμενη προθεσμία. Η τασσόμενη
προθεσμία πρέπει να είναι εύλογη, δηλαδή ανάλογη
του χρόνου που απαιτείται κατά την κοινή αντίληψη
για την εκτέλεση των εργασιών ή των ενεργειών. Δεν
μπορεί πάντως να είναι μικρότερη από δέκα (10) ημέρες,
ούτε και μεγαλύτερη από τριάντα (30) ημέρες.
Όταν ζητείται η λήψη μέτρων για την αποτροπή επείγοντος
κινδύνου, η προθεσμία που τάσσεται μπορεί να
είναι μικρότερη των δέκα (10) ημερών.
5. Παρά την κοινοποίηση της ειδικής πρόσκλησης και
τις προθεσμίες που τάσσει για την εκτέλεση συγκεκριμένων
εργασιών ή ενεργειών, ο ανάδοχος είναι υποχρεωμένος
να τηρεί τις εκ της συμβάσεως υποχρεώσεις
του, για την εμπρόθεσμη εκτέλεση των έργων ή τμημάτων
του και υφίσταται τις νόμιμες συνέπειες από την
τυχόν υπέρβαση των συμβατικών προθεσμιών.
6. Αν η προθεσμία που τέθηκε με την ειδική πρόσκληση
παρήλθε χωρίς ο ανάδοχος να συμμορφωθεί
με το περιεχόμενό της, κηρύσσεται έκπτωτος αμέσως
και πάντως πριν από την παρέλευση δεκαπέντε (15)
ημερών από την πάροδο της προθεσμίας, με απόφαση
του προϊσταμένου της διευθύνουσας υπηρεσίας. Στην
απόφαση προσδιορίζονται οι εργασίες και ενέργειες
που τυχόν εκτέλεσε ο ανάδοχος, σε συμμόρφωση προς
την ειδική πρόσκληση και αιτιολογείται η έκπτωση, με
αναφορά στις εργασίες που δεν εκτέλεσε και ενέργειες
που δεν συμμορφώθηκε.
7. Αν κατά της απόφασης έκπτωσης δεν ασκηθεί
εμπρόθεσμα ένσταση ή αν απορριφθεί η ένσταση από
την αρμόδια προς τούτο προϊσταμένη αρχή, η έκπτωση
καθίσταται οριστική. Αν ασκηθεί εμπρόθεσμα ένσταση,
αναστέλλονται οι συνέπειες της έκπτωσης μέχρι αυτή
να οριστικοποιηθεί και ο ανάδοχος υποχρεούται να συνεχίσει
τις εργασίες της εργολαβίας. Η απόφαση επί
της ενστάσεως εκδίδεται, μετά γνώμη του αρμόδιου
Τεχνικού Συμβουλίου, από την προϊσταμένη αρχή και
κοινοποιείται υποχρεωτικά, εντός δύο (2) μηνών από την
κατάθεσή της. Η τυχόν αποδοχή ή απόρριψη της ένστασης
αιτιολογείται, μεταξύ δε των λόγων αποδοχής μπορεί
να περιλαμβάνεται και η καταφανής βελτίωση του
ρυθμού ή της ποιότητας των εκτελούμενων εργασιών,
ώστε να πιθανολογείται βάσιμα η έγκαιρη και έντεχνη
εκτέλεση του έργου. Αν η ανωτέρω δίμηνη προθεσμία
παρέλθει άπρακτη, κινείται η πειθαρχική διαδικασία
κατά των υπαίτιων υπαλλήλων κατά το άρθρο 40 του
παρόντος, για την επιβολή ποινών αναλόγων προς τις
επιπτώσεις της αμέλειάς τους στα συμφέροντα του
κυρίου του έργου, επιπλέον δε, ο ανάδοχος υποχρεούται
να διακόψει τις εργασίες, έως ότου εκδοθεί ρητή
απόφαση της προϊσταμένης αρχής επί της ενστάσεώς
του. Για το χρόνο διάρκειας της διακοπής δικαιούται
ισόποση παράταση προθεσμίας με αναθεώρηση, εφόσον
η ένστασή του γίνει τελικά αποδεκτή, ενώ η διακοπή των
εργασιών δεν αποτελεί λόγο για τη διάλυση της σύμβασης.
Ουδεμία εργασία εκτελούμενη μετά την ημέρα
της κατά τα άνω υποχρεωτικής διακοπής των εργασιών
και μέχρι την έκδοση τυχόν θετικής για τον ανάδοχο
αποφάσεως πιστοποιείται για πληρωμή. Μόλις οριστικοποιηθεί
η έκπτωση, η προϊσταμένη αρχή υποχρεούται
να ενημερώσει εγγράφως τη Διεύθυνση Μητρώων και
Τεχνικών Επαγγελμάτων της Γ.Γ.Δ.Ε. του Υπουργείου
Περιβάλλοντος, Χωροταξίας και Δημόσιων Έργων.
8. Αν μετά την κήρυξη της έκπτωσης και πριν από
την οριστικοποίησή της ο ανάδοχος εξακολουθεί να
παραμελεί τις υποχρεώσεις του, η διευθύνουσα υπηρεσία
μπορεί να επέμβει για την αποτροπή ενδεχόμενων
κινδύνων για το έργο και εκτελεί τις απαιτούμενες προς
τούτο εργασίες σε βάρος και για λογαριασμό του αναδόχου.
Επίσης εκτελεί τις απαραίτητες κατεπείγουσες
εργασίες μετά την οριστικοποίηση της έκπτωσης και
μέχρι τον καθορισμό του τρόπου εκτέλεσης των υπολειπόμενων
εργασιών, από την αρμόδια προϊσταμένη
αρχή. Η εκτέλεση των εργασιών της παραγράφου αυτής
γίνεται με απευθείας ανάθεση σε άλλον εργολήπτη ή
με πρόχειρο διαγωνισμό ή με αυτεπιστασία.
9. Αν η έκπτωση καταστεί οριστική, ο ανάδοχος αποξενώνεται
και αποβάλλεται αμέσως από το έργο και η
εργολαβία εκκαθαρίζεται το συντομότερο δυνατό.
Κατ’ εξαίρεση, μπορεί να επιτραπεί στον έκπτωτο
ανάδοχο να συμπληρώσει ημιτελείς εργασίες, ώστε να
καταστεί δυνατή η επιμέτρησή τους ή να εκτελέσει
εργασίες προς άρση ή αποτροπή κινδύνων.
10. Κατά του οριστικά έκπτωτου αναδόχου επέρχονται
αθροιστικά οι εξής συνέπειες, τις οποίες υποχρεούται
να υλοποιήσει η διευθύνουσα υπηρεσία εντός μηνός
από την οριστικοποίηση της έκπτωσης:
α) Καθίσταται άμεσα απαιτητό το αναπόσβεστο μέρος
της προκαταβολής προσαυξημένο με τους νόμιμους
τόκους και εισπράττεται από τον κύριο του έργου με κατάπτωση
ανάλογου ποσού της αντίστοιχης εγγύησης.
β) Καταπίπτει υπέρ του κυρίου του έργου, ως ειδική
ποινική ρήτρα, το σύνολο των εγγυήσεων για την καλή
εκτέλεση του έργου, όπως ορίζονται στο άρθρο 35 του
παρόντος.
γ) Καταπίπτει το σύνολο των ποινικών ρητρών που
προβλέπονται για την υπέρβαση της συνολικής προθεσμίας
περαίωσης του έργου και για τις τμηματικές
προθεσμίες. Οι ποινικές ρήτρες περιλαμβάνονται στον
εκκαθαριστικό λογαριασμό της έκπτωτης εργολαβίας.
11. Για την εκκαθάριση της εργολαβίας καλείται ο
έκπτωτος ανάδοχος να υποβάλει μέσα σε έναν (1) μήνα
την επιμέτρηση των εργασιών που έχει εκτελέσει. Αν
αμελήσει την υποχρέωσή του αυτή, η διευθύνουσα υπηρεσία
προβαίνει η ίδια στη σύνταξη της επιμέτρησης ή
την αναθέτει σε ιδιώτη μηχανικό, καλώντας τον έκπτωτο
ανάδοχο να παραστεί. Η επιμέτρηση ελέγχεται και
εγκρίνεται από τη διευθύνουσα υπηρεσία εντός μηνός
από της υποβολής της και κοινοποιείται στον έκπτωτο
ανάδοχο, ο οποίος μπορεί να υποβάλει ένσταση εντός
δεκαπέντε (15) ημερών. Το ίδιο ισχύει αναλογικά και αν
η επιμέτρηση συνταχθεί με επιμέλεια της διευθύνουσας
υπηρεσίας. Επί της ένστασης αποφαίνεται η προϊσταμένη
αρχή εντός δύο (2) μηνών από την υποβολή της. Αν
η επιμέτρηση ανατεθεί προς σύνταξη σε ιδιώτη μηχανικό,
η σχετική δαπάνη καταβάλλεται από τις πιστώσεις
του έργου με απόφαση της διευθύνουσας υπηρεσίας
και περιλαμβάνεται στον εκκαθαριστικό λογαριασμό
της έκπτωτης εργολαβίας. Η επιμέτρηση περιλαμβάνει
μόνο ολοκληρωμένες εργασίες. Κατ’ εξαίρεση ημιτελείς
εργασίες και εισκομισθέντα στο εργοτάξιο υλικά
περιλαμβάνονται στην επιμέτρηση, αν κατά την κρίση
της υπηρεσίας είναι χρήσιμα για τον κύριο του έργου,
εν όψει της προοπτικής συνέχισής του.
12. Στον εκκαθαριστικό λογαριασμό περιλαμβάνεται
το σύνολο των ποινικών ρητρών της παραγράφου 10
και κάθε άλλη εκκαθαρισμένη απαίτηση κατά του έκπτωτου
αναδόχου. Αν ο εκκαθαριστικός λογαριασμός
είναι αρνητικός, η διαφορά εισπράττεται σύμφωνα με
τις διατάξεις που ισχύουν για την είσπραξη των απαιτήσεων
του κυρίου του έργου. Αν κατά την παραλαβή των
εργασιών της έκπτωτης εργολαβίας, που διενεργείται
ταυτόχρονα ως προσωρινή και οριστική, προκύψουν
διαφορές στα ποσά του εκκαθαριστικού λογαριασμού,
συντάσσεται νέος τελικός λογαριασμός, αλλιώς ο εκκαθαριστικός
λογαριασμός ισχύει ως τελικός.
13. Αν, μετά την οριστικοποίηση της έκπτωσης, η
προϊσταμένη αρχή αποφασίσει την ολοκλήρωση του
έργου, προσκαλεί τον επόμενο κατά σειρά μειοδότη
του διαγωνισμού, στον οποίο αναδείχθηκε ο έκπτωτος
ανάδοχος και του προτείνει να αναλάβει αυτός το έργο
ολοκλήρωσης της έκπτωτης εργολαβίας, με τους ίδιους
όρους και προϋποθέσεις και βάσει της προσφοράς που
υπέβαλε στο διαγωνισμό. Η σύμβαση εκτέλεσης συνάπτεται
εφόσον εντός δεκαπέντε (15) ημερών από την
κοινοποίηση της πρότασης περιέλθει στην προϊσταμένη
αρχή έγγραφη και ανεπιφύλακτη αποδοχή της. Η άπρακτη
πάροδος της προθεσμίας θεωρείται ως απόρριψη
της πρότασης. Αν ο ανωτέρω μειοδότης δεν δεχθεί
την πρόταση σύναψης σύμβασης, η προϊσταμένη αρχή
προσκαλεί τον επόμενο κατά σειρά μειοδότη, ακολουθώντας
κατά τα λοιπά την ίδια διαδικασία. Εφόσον και
αυτός απορρίψει την πρόταση, η προϊσταμένη αρχή για
την ανάδειξη αναδόχου στο έργο προσφεύγει κατά την
κρίση της είτε στην ανοικτή δημοπρασία είτε στη διαδικασία
με διαπραγμάτευση, κατά τις οικείες διατάξεις.
Η διαδικασία της παραγράφου αυτής δεν εφαρμόζεται
μόνο στην περίπτωση που η προϊσταμένη αρχή κρίνει
αιτιολογημένα ότι οι παραπάνω προσφορές δεν είναι
ικανοποιητικές για τον κύριο του έργου, ενώ μπορεί να
εφαρμόζεται αναλογικά και σε περίπτωση ολοκλήρωσης
του έργου, ύστερα από αυτοδίκαιη διάλυση της
σύμβασης κατόπιν πτώχευσης του αναδόχου ή διάλυση
με υπαιτιότητα του κυρίου του έργου κατά τις κείμενες
διατάξεις.

Άρθρο 62
Διακοπή εργασιών – Διάλυση της σύμβασης
1. Η σύμβαση διαλύεται από την κοινοποίηση στον ανάδοχο
διαταγής του φορέα κατασκευής του έργου για
οριστική διακοπή των εργασιών, εκτός αν με τη διαταγή
αυτή ορίζεται μεταγενέστερος χρόνος διάλυσης, για να
εκτελεσθούν οριζόμενες στη διαταγή εργασίες.
2. Ο ανάδοχος μπορεί να ζητήσει τη διάλυση της
σύμβασης:
α. Αν μετά την υπογραφή της σύμβασης καθυστερήσει
η έναρξη των εργασιών περισσότερο από τρεις (3) μήνες
με υπαιτιότητα του φορέα κατασκευής ή του κυρίου
του έργου, εκτός αν στη σύμβαση ορίζεται διαφορετικά
σχετικά με την έναρξη των εργασιών.
β. Αν οι εργασίες, ύστερα από την έναρξή τους, διακοπούν
είτε με διαταγή είτε από υπαιτιότητα του φορέα
κατασκευής ή του κυρίου του έργου για διάστημα μεγαλύτερο
των τριών (3) μηνών από την κοινοποίηση της
διαταγής διακοπής στην πρώτη περίπτωση ή από την
επίδοση ειδικής δήλωσης του αναδόχου στη δεύτερη.
Σε περίπτωση διακοπής για καθυστέρηση πληρωμών,
σύμφωνα με την παράγραφο 9 του άρθρου 53 του παρόντος,
η διάλυση μπορεί να ζητηθεί μετά δίμηνο από
τη δήλωση διακοπής των εργασιών.
γ. Αν η καθυστέρηση των εργασιών χωρίς υπαιτιότητα
του αναδόχου υπερβεί την οριακή προθεσμία.
3. Αν υπάρχει υπαιτιότητα του φορέα κατασκευής
ή του κυρίου του έργου, για διακοπή των εργασιών, ο
ανάδοχος υποβάλλει την ειδική δήλωση διακοπής των
έργων στον προϊστάμενο της διευθύνουσας υπηρεσίας.
Με τη δήλωση αυτή:
α) Καθορίζεται συγκεκριμένα η υπαιτιότητα, που αποδίδεται
στον φορέα κατασκευής ή τον κύριο του έργου,
η οποία προκαλεί τη διακοπή των έργων.
β) Δίνονται στοιχεία για τα τμήματα του έργου που
έχουν κατασκευαστεί μέχρι τη διακοπή των εργασιών
και για την εκτίμηση της αξίας τους.
γ) Περιγράφονται τα τμήματα του έργου που υπολείπονται
για εκτέλεση και αιτιολογείται για καθένα από
αυτά η έλλειψη δυνατότητας κατασκευής, λόγω της
υπαιτιότητας του φορέα κατασκευής ή του κυρίου του
έργου, αν πρόκειται για τέτοια περίπτωση. Δήλωση που
δεν περιλαμβάνει τα ανωτέρω στοιχεία, δεν παράγει
έννομο αποτέλεσμα. Η δήλωση κοινοποιείται και στον
κύριο του έργου, όταν αυτός δεν ταυτίζεται με τον
φορέα κατασκευής του έργου.
4. Μετά την επίδοση της ειδικής δήλωσης, κατά την
παράγραφο 3 η διευθύνουσα υπηρεσία εξακριβώνει
μέσα σε δέκα (10) ημέρες τα στοιχεία της δήλωσης
και εκδίδει απόφαση που αποδέχεται ή απορρίπτει το
περιεχόμενο της δήλωσης.
5. Αν περάσει διάστημα μεγαλύτερο των τριών (3)
μηνών από την επίδοση της ειδικής δήλωσης του αναδόχου,
για διακοπή των εργασιών με υπαιτιότητα του
φορέα κατασκευής ή του κυρίου του έργου, ή δύο (2)
μηνών, σε περίπτωση καθυστέρησης πληρωμών, ο ανάδοχος
μπορεί να ζητήσει τη διάλυση της σύμβασης.
Στην περίπτωση αυτή, τα στοιχεία των προηγούμενων
παραγράφων συνεκτιμώνται για το σχηματισμό γνώμης
στο αίτημα του αναδόχου.
6. Σε περίπτωση που ο ανάδοχος ζητήσει τη διάλυση
της σύμβασης, λόγω παρέλευσης της οριακής προθεσμίας
με υπαιτιότητα του φορέα κατασκευής ή του
κυρίου του έργου, η απόφαση της διευθύνουσας υπηρεσίας
πρέπει να κοινοποιηθεί στον ανάδοχο μέσα σε
προθεσμία δεκαπέντε (15) ημερών. Μέχρι τότε, όπως
και σε περίπτωση απορριπτικής απόφασης, οι εργασίες
συνεχίζονται μέχρι την επίλυση της σχετικής διαφοράς,
σύμφωνα με τις ισχύουσες διατάξεις.
7. Το δικαίωμα του αναδόχου για αίτηση διάλυσης
της σύμβασης, στις περιπτώσεις που προβλέπονται
από το στοιχείο α΄ και από την πρώτη περίπτωση του
στοιχείου β΄ της παραγράφου 2, ασκείται μόνο μετά
πάροδο τριών (3) μηνών από την υπογραφή της σύμβασης,
αν σε αυτή δεν ορίζεται διαφορετικά σχετικά με
την έναρξη των εργασιών ή από την κοινοποίηση της
διαταγής διακοπής των εργασιών. Η αίτηση επιδίδεται
στη διευθύνουσα υπηρεσία και κοινοποιείται στον κύριο
του έργου, όταν αυτός δεν ταυτίζεται με τον φορέα
κατασκευής του έργου. Για την αίτηση αποφασίζει η
διευθύνουσα υπηρεσία που κοινοποιεί την απόφασή
της στην προϊσταμένη αρχή.
8. Στις περιπτώσεις που δεν προβλέπεται διαφορετικά,
αν δεν εκδοθεί απόφαση μέσα σε δύο (2) μήνες από την
επίδοση της αίτησης στη διευθύνουσα υπηρεσία, θεωρείται
ότι η αίτηση έγινε δεκτή. Η αποδοχή της διάλυσης
επέχει τη θέση της βεβαίωσης για την περαίωση των
εργασιών. Στις περιπτώσεις διάλυσης της σύμβασης, ο
ανάδοχος μπορεί με αίτησή του να ζητήσει να εγκριθεί
η διενέργεια και της οριστικής παραλαβής μαζί με
την προσωρινή, χωρίς να απαιτείται η παρέλευση του
χρόνου εγγύησης, αν από τη φύση των εργασιών δεν
δικαιολογείται η συντήρησή τους, ούτε απαιτείται η
δοκιμασία του χρόνου.

Άρθρο 63
Ματαίωση διάλυσης
1. Σε περίπτωση που ο ανάδοχος συμφωνεί μπορεί
να ματαιωθεί η διάλυση, αφού αποζημιωθεί ο ανάδοχος
για τις θετικές του μόνο ζημίες που προκλήθηκαν
από την καθυστέρηση της έναρξης ή τη διακοπή των
εργασιών.
2. Για τη ματαίωση της διάλυσης, ο ανάδοχος υποβάλλει
οίκοθεν ή ύστερα από πρόσκληση της υπηρεσίας
σχετική αίτηση με στοιχεία υπολογισμού της αποζημίωσης
που αξιώνει. Η διευθύνουσα υπηρεσία διαβιβάζει
την αίτηση στην προϊσταμένη αρχή, με ταυτόχρονη
σχετική εισήγησή της. Η προϊσταμένη αρχή συγκροτεί
επιτροπή που ερευνά το βάσιμο των απαιτήσεων του
αναδόχου και εκτιμά το ύψος των θετικών ζημιών που
προκλήθηκαν από την καθυστέρηση της έναρξης ή τη
διακοπή των εργασιών. Η επιτροπή μπορεί να ζητήσει
από τον ανάδοχο πληροφορίες και συμπληρωματικά
στοιχεία.
3. Η ματαίωση διάλυσης της σύμβασης και η σχετική
αποζημίωση εγκρίνονται με απόφαση της προϊσταμένης
αρχής. Η έγκριση ματαίωσης της διάλυσης γίνεται
μετά από προηγούμενη γραπτή αποδοχή του ύψους
της αποζημίωσης από τον ανάδοχο. Η αποζημίωση δεν
μπορεί να είναι ανώτερη από αυτή που έχει εκτιμήσει
η επιτροπή της προηγούμενης παραγράφου, εκτός αν
πρόκειται για διόρθωση ή συμπλήρωση των στοιχείων
της έκθεσης της επιτροπής. Με την έγκριση της ματαίωσης
μπορεί να εγκριθούν και οι αναγκαίες προσαρμογές
στις προθεσμίες του έργου.

Άρθρο 64
Αποζημίωση αναδόχου λόγω διάλυσης της σύμβασης
1. Σε όλες τις περιπτώσεις, που διαλύεται η σύμβαση
από τον φορέα κατασκευής ή τον κύριο του έργου
και υπό την προϋπόθεση ότι μέχρι το χρόνο εκείνον
έχουν εκτελεσθεί εργασίες αξίας μικρότερης από τα
τρία τέταρτα (3/4) του αρχικού συνολικού συμβατικού
ποσού, καθώς και στις περιπτώσεις που διαλύεται η
σύμβαση με αίτηση του αναδόχου, καταβάλλεται στον
ανάδοχο, εκτός από την αξία των εργασιών που έχουν
εκτελεσθεί:
α) Η αξία των υλικών που έχουν προσκομισθεί ή βρίσκονται
στο στάδιο παραγωγής ή προμήθειας. Η αξία
των υλικών καταβάλλεται εφόσον είχε δοθεί εντολή
να προσκομισθούν ή επιβάλλονταν η παραγωγή ή η
προμήθεια από το χρονοδιάγραμμα των εργασιών σε
συνδυασμό με τις τυχόν ειδικές συνθήκες του συγκεκριμένου
έργου, που επιβάλλουν την προσκόμιση, την
παραγωγή ή προμήθεια υλικών.
β) Η αξία του αναπόσβεστου μέρους των εγκαταστάσεων.
Η αξία αυτή καταβάλλεται μόνον εφόσον
πρόκειται για τις πράγματι απαραίτητες για το έργο
εγκαταστάσεις, αφού ληφθεί υπόψη η τυχόν χρησιμοποίησή
τους από τον ανάδοχο σε άλλα έργα ή η υπαίτια
παράλειψη χρησιμοποίησής τους.
γ) Αποζημίωση για το τεκμαιρόμενο όφελος που δεν
μπορεί να είναι μεγαλύτερη του πέντε τοις εκατό (5%)
του αρχικού συνολικού συμβατικού ποσού, μειωμένου
κατά το ένα τέταρτο (1/4) και ύστερα από αφαίρεση της
αξίας των εργασιών που έχουν εκτελεσθεί, καθώς και
των υλικών και του αναπόσβεστου μέρους των εγκαταστάσεων
που η αποζημίωσή τους αναγνωρίζεται στη
συγκεκριμένη περίπτωση. Για τον προσδιορισμό της
αποζημίωσης λαμβάνονται υπόψη όλες οι σχετικές συνθήκες
και ιδίως το μέγεθος του έργου, ο χρόνος αποδέσμευσης
του αναδόχου και η ωφέλεια του αναδόχου
από άλλη εργασία κατά τους όρους του τελευταίου
εδαφίου του άρθρου 700 του Αστικού Κώδικα.
2. Η ανωτέρω αποζημίωση, καθώς και η αποζημίωση
για το τεκμαιρόμενο όφελος του αναδόχου προτείνεται
από την επιτροπή παραλαβής του έργου και καθορίζεται
με απόφαση της προϊσταμένης αρχής κατά την έγκριση
του πρωτοκόλλου παραλαβής.

Άρθρο 65
Υποκατάσταση
1. Η υποκατάσταση του αναδόχου από τρίτο στην
κατασκευή μέρους ή όλου του έργου (εκχώρηση του
έργου) απαγορεύεται χωρίς έγκριση του φορέα κατασκευής
του έργου. Η έγκριση της υποκατάστασης
γίνεται από την προϊσταμένη αρχή, μετά από πρόταση
της διευθύνουσας υπηρεσίας, εφόσον η εργοληπτική
επιχείρηση, που θα υποκαταστήσει τον ανάδοχο, έχει
τα ίδια προσόντα που απαιτήθηκαν για την ανάληψη
του έργου από τον ανάδοχο και παρέχει τα απαραίτητα
εχέγγυα για την κατασκευή του έργου, κατά την κρίση
της προϊσταμένης αρχής που λαμβάνει υπόψη της και
τα σχετικά στοιχεία του Μ.Ε.ΕΠ..
Αν διαπιστωθεί καθ’ οιονδήποτε τρόπο ότι έχει γίνει
άμεση ή έμμεση υποκατάσταση του αναδόχου από άλλη
εργοληπτική επιχείρηση, ο κύριος του έργου ή ο φορέας
κατασκευής κηρύσσει έκπτωτο τον ανάδοχο, μετά
γνώμη του αρμόδιου Τεχνικού Συμβουλίου.
2. Σε κάθε περίπτωση υποκατάστασης ο ανάδοχος
ευθύνεται μαζί με τον υποκατάστατο εις ολόκληρον
προς τον κύριο του έργου, το προσωπικό του έργου και
οποιονδήποτε τρίτο. Κατ’ εξαίρεση μπορεί να εγκριθεί
η υποκατάσταση με απαλλαγή του αναδόχου από την
ευθύνη του προς τον κύριο του έργου, αν αυτό επιβάλλεται
από το συμφέρον του έργου και ο ανάδοχος βρίσκεται
σε προφανή αδυναμία να περατώσει το έργο.
3. Για να εγκριθεί η υποκατάσταση με απαλλαγή από
την ευθύνη του αρχικού αναδόχου, στην αίτηση του αναδόχου
προσδιορίζεται το τμήμα της εργολαβίας, για το
οποίο ζητείται η υποκατάσταση με απαλλαγή από την
ευθύνη και η πιστοποίηση μετά την οποία όλες οι πληρωμές
θα διενεργούνται απευθείας στον νέο ανάδοχο.
Μαζί με την αίτηση υποβάλλεται και δήλωση του νέου
αναδόχου ότι αποδέχεται το περιεχόμενο της αίτησης,
σύμφωνα με τις διατάξεις του άρθρου αυτού. Με την
απόφαση έγκρισης της υποκατάστασης με απαλλαγή
καθορίζεται το τμήμα της εργολαβίας για το οποίο
ισχύει η υποκατάσταση, αν η υποκατάσταση δεν γίνεται
για το σύνολο του έργου, η πιστοποίηση μετά την
οποία οι πληρωμές θα διενεργούνται στον νέο ανάδοχο,
οι εγγυήσεις του νέου αναδόχου και κάθε αναγκαία
λεπτομέρεια. Στις περιπτώσεις της παραγράφου αυτής
ο υποκατάστατος του αναδόχου επέχει στο εξής
θέση αναδόχου και αναλαμβάνει όλες τις ευθύνες για
το σύνολο του έργου ή για τα τμήματα του έργου που
προσδιορίζονται με την απόφαση έγκρισης της υποκατάστασης
με απαλλαγή της ευθύνης του αρχικού
αναδόχου. Επίσης αναλαμβάνει και τις υποχρεώσεις του
αρχικού αναδόχου προς το προσωπικό που εργάσθηκε
στο έργο τους τελευταίους τρεις (3) μήνες πριν από την
υποκατάσταση. Οι εγγυήσεις επ’ ονόματι του αρχικού
αναδόχου ή το μέρος τους που ορίζεται με την εγκριτική
απόφαση αποδίδονται, αφού προηγουμένως κατατεθούν
νέες ισόποσες εγγυήσεις από τον νέο ανάδοχο. Μόνο
μετά την κατάθεση αυτή επέρχεται η απαλλαγή του
αρχικού αναδόχου από την ευθύνη του.
4. Σε περίπτωση αναδόχου κοινοπραξίας που την υποκατάσταση
ζητεί μέλος της, απαιτείται η συναίνεση
όλων των μελών της κοινοπραξίας και κατά τα λοιπά
εφαρμόζονται ανάλογα οι προηγούμενες παράγραφοι.
5. Σε κάθε περίπτωση υποκατάστασης γίνεται ανακοίνωση
στο Μ.Ε.ΕΠ. για να ληφθεί υπόψη κατά την
κρίση της εκχωρούσας επιχείρησης σύμφωνα με τις
σχετικές διατάξεις.

Άρθρο 66
Κατασκευαστική κοινοπραξία
1. Επιτρέπεται η σύσταση κοινοπραξίας μεταξύ εργοληπτικών
επιχειρήσεων που αναφέρονται στο πρώτο
εδάφιο της παραγράφου 1 του άρθρου 80 του παρόντος,
όπως κάθε φορά ισχύει, για την κατασκευή έργου, το
οποίο έχει αναλάβει μία ή περισσότερες από τις επιχειρήσεις
αυτές (κατασκευαστική κοινοπραξία), αν:
α) όλα τα μέλη της κατασκευαστικής κοινοπραξίας
ανήκουν στις καλούμενες από τη διακήρυξη τάξεις και
κατηγορίες του Μητρώου Εργοληπτικών Επιχειρήσεων
(Μ.Ε.ΕΠ.) και
β) το συμφωνητικό σύστασης της κοινοπραξίας γνωστοποιείται
στον κύριο του έργου ή τον φορέα κατασκευής.
Αν δεν γνωστοποιηθεί, δεν αναγνωρίζεται
από τον κύριο του έργου ή τον φορέα κατασκευής. Ο
κύριος του έργου ή ο φορέας κατασκευής μπορεί να
μην εγκρίνει τη σύσταση της κοινοπραξίας, με απόφαση
που λαμβάνεται μέσα σε αποκλειστική προθεσμία
ενός (1) μηνός από την ανωτέρω γνωστοποίηση. Μέχρι
την έγκριση ή μέχρι την παρέλευση της προθεσμίας
αυτής δεν επιτρέπεται η σύμπραξη της κοινοπραξίας
στην κατασκευή του έργου. Ο αριθμός των μελών της
κατασκευαστικής κοινοπραξίας δεν μπορεί να υπερβαίνει
τα τρία, αν το έργο ανατέθηκε σε μία επιχείρηση,
ή το διπλάσιο του αρχικού αριθμού των εργοληπτικών
επιχειρήσεων, αν το έργο ανατέθηκε σε κοινοπραξία
εργοληπτικών επιχειρήσεων.
2. Ο ανάδοχος πρέπει να διατηρεί συνολικό ποσοστό
συμμετοχής στην κατασκευαστική κοινοπραξία τουλάχιστον
εβδομήντα τοις εκατό (70%).
Αν ο ανάδοχος είναι κοινοπραξία, πρέπει επιπλέον
κάθε επιχείρηση της κοινοπραξίας να διατηρεί ελάχιστο
ποσοστό συμμετοχής δεκαπέντε τοις εκατό (15%), εκτός
αν η συμμετοχή της στην αρχική κοινοπραξία ανέρχεται
σε ποσοστό μικρότερο του δεκαπέντε τοις εκατό (15%),
οπότε αυτό ισχύει ως ελάχιστο ποσοστό και στην κατασκευαστική
κοινοπραξία. Στην περίπτωση αναδόχου
κοινοπραξίας επιχειρήσεων της ίδιας κατηγορίας, το
ελάχιστο ποσοστό συμμετοχής καθεμίας των επιχειρήσεων
αυτών στην κατασκευαστική κοινοπραξία δεν
μπορεί να είναι κατώτερο από είκοσι πέντε τοις εκατό
(25%). Κάθε άλλη νέα επιχείρηση που μετέχει στην
κατασκευαστική κοινοπραξία πρέπει να έχει ελάχιστο
ποσοστό συμμετοχής δεκαπέντε τοις εκατό (15%).
Τα επιπλέον μέλη της κοινοπραξίας δεν επιτρέπεται
να είναι κοινοπραξίες.
3. Τα μέλη της κοινοπραξίας ευθύνονται εις ολόκληρον
έναντι του κυρίου του έργου ή του φορέα κατασκευής,
για το σύνολο του έργου.
4. Στον υπολογισμό της εμπειρίας και του ορίου ανεκτέλεστου
μέρους εργολαβιών δημόσιων έργων κάθε
εργοληπτικής επιχείρησης, όπως το όριο αυτό προσδιορίζεται
στην παράγραφο 4 του άρθρου 20 του παρόντος,
λαμβάνονται υπόψη και τα έργα που εκτελέστηκαν από
κατασκευαστικές κοινοπραξίες, στις οποίες συμμετείχε
καθεμία από αυτές τις εργοληπτικές επιχειρήσεις, κατά
το ποσοστό συμμετοχής της.

Άρθρο 67
Όροι και διαδικασία έγκρισης
κατασκευαστικής κοινοπραξίας
1. Η γνωστοποίηση της σύστασης κατασκευαστικής
κοινοπραξίας μεταξύ εργοληπτικών επιχειρήσεων της
παραγράφου 1 του άρθρου 80 του παρόντος, η οποία
προτίθεται να εκτελέσει έργο, που έχει αναλάβει μία
ή περισσότερες από αυτές, γίνεται με αίτηση του αναδόχου,
η οποία υποβάλλεται στη διευθύνουσα το έργο
Υπηρεσία, μαζί με πρωτότυπο συμφωνητικό σύστασης
της κατασκευαστικής κοινοπραξίας και φάκελο δικαιολογητικών,
σύμφωνα με την παράγραφο 3.
2. Το συμφωνητικό σύστασης της κατασκευαστικής
κοινοπραξίας τελεί υπό την αίρεση έγκρισής του και
πρέπει να περιλαμβάνει, τουλάχιστον, τα εξής στοιχεία:
α) Σαφή αναφορά των στοιχείων των συμβαλλόμενων
εργοληπτικών επιχειρήσεων, από τα οποία να αποδεικνύεται
η εγκυρότητα της σύστασης της κατασκευαστικής
κοινοπραξίας και ότι αυτές έχουν και τις ιδιότητες
που απαιτούνται από τις διατάξεις του άρθρου 66 του
παρόντος και ειδικότερα:
i) Εάν πρόκειται περί ατομικής εργοληπτικής επιχείρησης
εγγεγραμμένης στο Μ.Ε.ΕΠ., το ονοματεπώνυμο,
την ισχύουσα επαγγελματική διεύθυνση και τον αριθμό
εγγραφής στο Μ.Ε.ΕΠ. και την τάξη και τις κατηγορίες
έργων στις οποίες είναι γραμμένη.
ii) Εάν πρόκειται περί εργοληπτικής επιχείρησης με
νομική προσωπικότητα εγγεγραμμένης στο Μ.Ε.ΕΠ., την
πλήρη επωνυμία και το διακριτικό τίτλο της εταιρίας,
την ισχύουσα διεύθυνση, τον αριθμό εγγραφής στο
Μ.Ε.ΕΠ. και την τάξη και τις κατηγορίες έργων στις οποίες
είναι εγγεγραμμένη, καθώς και το ονοματεπώνυμο,
την ισχύουσα διεύθυνση, το επάγγελμα και την ιδιότητα
του φυσικού προσώπου, το οποίο είναι εξουσιοδοτημένο
για την υπογραφή του συμφωνητικού σύστασης
της κατασκευαστικής κοινοπραξίας και τα στοιχεία της
απόφασης του οργάνου, το οποίο δεσμεύει την εταιρία
κατά το καταστατικό της, για την εκτέλεση του έργου
σε κοινοπραξία με τα λοιπά μέλη της κατασκευαστικής
κοινοπραξίας και για την εξουσιοδότησή του να υπογράψει
το συμφωνητικό σύστασής της.
iii) Εάν πρόκειται για εργοληπτική επιχείρηση με έδρα
εκτός Ελλάδος, μη εγγεγραμμένη στο Μ.Ε.ΕΠ., τα στοιχεία
των περιπτώσεων i και ii και αντί των στοιχείων
εγγραφής στο Μ.Ε.ΕΠ., τα στοιχεία που αποδεικνύουν
ότι πρόκειται περί εργοληπτικής επιχείρησης η οποία
δύναται, σύμφωνα με το δίκαιο της έδρας της, να συμμετέχει
σε δημοπρασίες και να αναλαμβάνει την εκτέλεση
δημόσιων έργων, της τάξης και της κατηγορίας
του συγκεκριμένου έργου το οποίο έχει αναλάβει ο
ανάδοχος.
β) Σαφή αναφορά του ποσοστού συμμετοχής κάθε
συμβαλλόμενης εργοληπτικής επιχείρησης στην κατασκευαστική
κοινοπραξία, από την οποία να αποδεικνύεται
πλήρως η τήρηση των σχετικών προϋποθέσεων
έγκρισης της κοινοπραξίας αυτής, που ορίζουν οι διατάξεις
του άρθρου 66 του παρόντος.
γ) Σαφή αναφορά του έργου για την εκτέλεση του
οποίου συνιστάται η κατασκευαστική κοινοπραξία, η
οποία να ταυτίζεται με τον τίτλο του έργου που έχει
αναλάβει ο αρχικός ανάδοχος.
δ) Ρητή και ανεπιφύλακτη δήλωση όλων των συμβαλλομένων
περί αποδοχής όλων των όρων της σύμβασης,
μεταξύ του εργοδότη και του αναδόχου και περί της
εις ολόκληρον ευθύνης τους έναντι του εργοδότη για
το σύνολο του έργου.
ε) Ορισμό φυσικού προσώπου, ως εκπροσώπου της
κατασκευαστικής κοινοπραξίας, με τον αναπληρωτή του
για τους οποίους ισχύουν τα εξής:
i) Σε περίπτωση που ο αρχικός ανάδοχος είναι κοινοπραξία,
ο εκπρόσωπος πρέπει να είναι μέλος αυτής ή
νόμιμος εκπρόσωπος εταιρίας, μέλους της κοινοπραξίας,
ο δε αναπληρωτής μπορεί να είναι μέλος ή νόμιμος
εκπρόσωπος των υπόλοιπων μελών της κατασκευαστικής
κοινοπραξίας.
ii) Σε περίπτωση που ο αρχικός ανάδοχος είναι μία
εργοληπτική επιχείρηση, ο εκπρόσωπος πρέπει να είναι
το φυσικό πρόσωπο που τη συνιστά (επί ατομικής επιχείρησης)
ή ο νόμιμος εκπρόσωπος αυτής (επί εταιρίας)
και ο αναπληρωτής μπορεί να είναι πρόσωπο με τις
ίδιες ιδιότητες από τα υπόλοιπα μέλη της κατασκευαστικής
κοινοπραξίας.
iii) Σε όλες τις περιπτώσεις ισχύουν αναλόγως κατά
τα λοιπά και οι σχετικές διατάξεις των άρθρων 39 και
70 παράγραφοι 2 και 4 του παρόντος.
3. Ο φάκελος των δικαιολογητικών που συνοδεύει την
αίτηση της παραγράφου 1 περιέχει ιδίως τα εξής:
α) Τα νομιμοποιητικά έγγραφα που τεκμηριώνουν τα
στοιχεία της παραγράφου 2.α, όπως τα ισχύοντα καταστατικά,
αποφάσεις διοικητικών συμβουλίων, εξουσιοδοτήσεις
κ.λπ..
β) Τις ισχύουσες βεβαιώσεις εγγραφής στο Μ.Ε.ΕΠ. (σε
αντίγραφα νομίμως επικυρωμένα) για τις περιπτώσεις
i και ii της παραγράφου 2.α και τα αντίστοιχα σχετικά
στοιχεία για την περίπτωση iii της ίδιας παραγράφου.
γ) Τις συμβολαιογραφικές πράξεις ορισμού εκπροσώπου
και αναπληρωτή, σύμφωνα με την ανωτέρω παράγραφο 2.ε
και τα άρθρα 39 και 70 παράγραφοι 2 και 4
του παρόντος.
δ) Πιστοποιητικά από τα οποία να αποδεικνύεται ότι
τα επιπλέον του αρχικού αναδόχου μέλη της κατασκευαστικής
κοινοπραξίας δεν βρίσκονται υπό πτώχευση,
εκκαθάριση, αναγκαστική διαχείριση ή προκειμένου για
επιχείρηση με έδρα εκτός Ελλάδας, σε οποιαδήποτε
ανάλογη κατάσταση που προκύπτει από παρόμοια διαδικασία
προβλεπόμενη από τη νομοθεσία της έδρας
της.
ε) Πιστοποιητικά από τα οποία να αποδεικνύεται ότι
τα παρακάτω πρόσωπα δεν έχουν καταδικασθεί με αμετάκλητη
δικαστική απόφαση για αδικήματα τα οποία
στερούν το δικαίωμα συμμετοχής στη δημοπρασία,
όπως καθορίζονται κάθε φορά στη διακήρυξη δημοπράτησης
του συγκεκριμένου έργου. Τα πιστοποιητικά αυτά
πρέπει να έχουν εκδοθεί από την αρμόδια εισαγγελική
αρχή ή την αντίστοιχη δημόσια αρχή (επί επιχειρήσεων
με έδρα εκτός Ελλάδας, μη εγγεγραμμένων στο Μ.Ε.ΕΠ.)
και αφορούν στα εξής φυσικά πρόσωπα:
i) επί ατομικής επιχείρησης, στο πρόσωπο που ανήκει
αυτή,
ii) επί προσωπικής εταιρίας, στους διαχειριστές,
iii) επί Ε.Π.Ε. στους διαχειριστές,
iv) επί Α.Ε. στον πρόεδρο του διοικητικού συμβουλίου
και στον Διευθύνοντα Σύμβουλο,
v) στον εκπρόσωπο της κατασκευαστικής κοινοπραξίας
και στον αναπληρωτή του.
στ) Υπεύθυνη δήλωση του νόμιμου εκπροσώπου της
εργοληπτικής επιχείρησης ότι δεν της επιβλήθηκε για
πειθαρχικό παράπτωμα ποινή η οποία της στερεί το
δικαίωμα συμμετοχής στη δημοπρασία.
ζ) Βεβαιώσεις των αρμόδιων οργανισμών κοινωνικής
ασφάλισης (βεβαιώσεις ασφαλιστικής ενημερότητας),
από τις οποίες να αποδεικνύεται ότι κάθε επιπλέον
του αρχικού αναδόχου μέλος της κατασκευαστικής
κοινοπραξίας έχει εκπληρώσει τις υποχρεώσεις του
όσον αφορά στην καταβολή των εισφορών κοινωνικής
ασφάλισης, σύμφωνα με την ισχύουσα ελληνική
νομοθεσία ή με τη νομοθεσία της χώρας όπου είναι
εγκατεστημένος.
η) Βεβαιώσεις των αρμόδιων φορολογικών αρχών (βεβαιώσεις
φορολογικής ενημερότητας), από τις οποίες
να αποδεικνύεται ότι κάθε επιπλέον του αρχικού αναδόχου
μέλος της κατασκευαστικής κοινοπραξίας έχει
εκπληρώσει τις υποχρεώσεις του τις σχετικές με την
πληρωμή των φόρων, σύμφωνα με την ισχύουσα ελληνική
νομοθεσία ή με τη νομοθεσία της χώρας που είναι
εγκατεστημένος.
θ) Υπεύθυνη δήλωση κάθε επιπλέον του αρχικού αναδόχου
μέλους της κατασκευαστικής κοινοπραξίας, για
το ύψος του ανεκτέλεστου μέρους των εργολαβικών
της συμβάσεων δημόσιων έργων.
4. Εργοληπτικές επιχειρήσεις κάτοχοι «ενημερότητας
πτυχίου» σε ισχύ δεν προσκομίζουν όσα από τα ανωτέρω
δικαιολογητικά προσκομίστηκαν για την έκδοση
της ενημερότητας πτυχίου.
5. Η διευθύνουσα υπηρεσία οφείλει να διαβιβάσει αμέσως
στην προϊσταμένη αρχή την αίτηση του αναδόχου
και τα συνημμένα σε αυτή στοιχεία, μαζί με αιτιολογημένη
εισήγησή της για την έγκριση ή μη της σύστασης
της κατασκευαστικής κοινοπραξίας. Επί της αιτήσεως
αποφασίζει η προϊσταμένη αρχή, μέσα στην αποκλειστική
προθεσμία του ενός (1) μηνός, που ορίζεται στις
διατάξεις του τρίτου εδαφίου της περίπτωσης β΄ της
παραγράφου 1 του άρθρου 66 του παρόντος. Αν κατά
την εξέταση της αίτησης διαπιστωθούν ελλείψεις, μπορεί
να προσκληθεί ο ανάδοχος για τη συμπλήρωσή τους.
Στην περίπτωση αυτή μπορεί να ανασταλεί η ανωτέρω
προθεσμία, μέχρι τη συμπλήρωση των ελλείψεων και
την υποβολή των δικαιολογητικών που λείπουν.
6. Η προϊσταμένη αρχή, με ειδική αιτιολόγηση, μπορεί
να μην εγκρίνει τη σύσταση της κατασκευαστικής κοινοπραξίας,
οι δε λόγοι μη έγκρισης μπορούν να βασίζονται
μόνο σε τεκμηριωμένα στοιχεία προερχόμενα κυρίως
από την υπηρεσία του μητρώου του άρθρου 92 του
παρόντος, σχετικά με την ικανότητα και αξιοπιστία των
εργοληπτικών επιχειρήσεων, που μετέχουν στην κατασκευαστική
κοινοπραξία (εκτός από τον ανάδοχο), για
την καλή και έγκαιρη κατασκευή του έργου. Η απόφαση
αυτή της προϊσταμένης αρχής, περί μη έγκρισης της
σύστασης της κατασκευαστικής κοινοπραξίας, εκδίδεται
μόνο μέσα στην αποκλειστική προθεσμία της παραγράφου
5 και κοινοποιείται αμέσως στη διευθύνουσα υπηρεσία,
καθώς και στον ανάδοχο, κατά τις διατάξεις του
άρθρου 44 του παρόντος. Πριν από την ολοκλήρωση της
ανωτέρω κοινοποίησης, και πάντως μέσα στην ανωτέρω
αποκλειστική προθεσμία, αν εκδοθεί αρνητική απόφαση,
η προϊσταμένη αρχή γνωστοποιεί στη διευθύνουσα
υπηρεσία με κάθε πρόσφορο μέσο (όπως εσωτερικό
σημείωμα, τηλεομοιοτυπία, τηλεφωνικώς) το γεγονός
ότι εκδόθηκε η απόφαση και τα στοιχεία αυτής, για την
επέλευση των συνεπειών της παραγράφου 7.
7. Η προϊσταμένη αρχή και η διευθύνουσα υπηρεσία
υποχρεούνται ύστερα από σχετική αίτηση του αρχικού
αναδόχου ή του εκπροσώπου της κατασκευαστικής κοινοπραξίας,
που υποβάλλεται μετά από την παρέλευση
της αποκλειστικής προθεσμίας της παραγράφου 5, να
του γνωστοποιήσουν εγγράφως αν εκδόθηκε ή δεν
εκδόθηκε μέσα στην προθεσμία απόφαση για τη μη
έγκριση της κατασκευαστικής κοινοπραξίας. Σε περίπτωση
μη χορήγησης απάντησης το αργότερο εντός
της επόμενης εργάσιμης ημέρας, τεκμαίρεται η έγκριση
της κοινοπραξίας, εκτός αν σε αυτήν μετέχουν μέλη που
δεν ανήκουν σε καλούμενες από τη διακήρυξη τάξεις και
κατηγορίες του Μ.Ε.ΕΠ. ή παραβιάζονται οι περιορισμοί
που προβλέπει το άρθρο 66 του παρόντος ως προς
την κατανομή των ποσοστών συμμετοχής. Σε περίπτωση
μη έγκρισης της κατασκευαστικής κοινοπραξίας ο
ανάδοχος μπορεί να προσβάλει τη σχετική απόφαση
με αίτηση θεραπείας, σύμφωνα με το άρθρο 76 του
παρόντος, μέσα στην προβλεπόμενη τρίμηνη προθεσμία,
η οποία αρχίζει από την πλήρη κοινοποίηση της
απόφασης, σύμφωνα με την παράγραφο 6.
8. Η απόφαση της προϊσταμένης αρχής, με την οποία
εγκρίνεται η σύσταση της κατασκευαστικής κοινοπραξίας,
κοινοποιείται αμέσως στον εκπρόσωπο αυτής, κατά
τις διατάξεις του άρθρου 44 του παρόντος, καθώς και
στη διευθύνουσα υπηρεσία, μαζί με επικυρωμένο αντίγραφο
του υποβληθέντος συμφωνητικού σύστασης της
κατασκευαστικής κοινοπραξίας.
Εάν η έγκριση της κατασκευαστικής κοινοπραξίας
γίνει αυτοδικαίως κατά τις διατάξεις των τρίτου και
τέταρτου εδαφίων της περίπτωσης β΄ της παραγράφου
1 του άρθρου 66 του παρόντος, η διευθύνουσα υπηρεσία
οφείλει, εντός δέκα (10) ημερών από τότε που θα το
ζητήσει εγγράφως ο εκπρόσωπος αυτής, να εκδώσει
σχετική βεβαίωση για την ανάληψη του έργου από αυτήν,
προς χρήση ενώπιον των αρμόδιων φορολογικών,
ελεγκτικών ή άλλων αρχών, χορηγώντας του και επικυρωμένο
αντίγραφο του υποβληθέντος συμφωνητικού
σύστασης της κατασκευαστικής κοινοπραξίας.
9. Στα πιστοποιητικά Μ.Ε.Κ. και Μ.Ε.ΕΠ., τα οποία εκδίδει
η διευθύνουσα υπηρεσία, εν σχέσει με το έργο,
καθώς και στις κάθε είδους βεβαιώσεις για την εμπειρία
από την κατασκευή του έργου και για το ανεκτέλεστο,
αναφέρονται τα στοιχεία τα οποία προκύπτουν από την
ανάληψη του έργου από την κατασκευαστική κοινοπραξία,
σύμφωνα με όσα ορίζονται στις σχετικές διατάξεις
του άρθρου 66 του παρόντος.
10. Μετά από τη ρητή ή αυτοδίκαιη έγκριση της κατασκευαστικής
κοινοπραξίας, ο ανάδοχος υποκαθίσταται
από αυτήν στην κατασκευή του έργου. Με αίτηση της
εγκεκριμένης κατασκευαστικής κοινοπραξίας αντικαθίστανται
οι εγγυήσεις εκτέλεσης του έργου που είχε
χορηγήσει ο αρχικός ανάδοχος, εφαρμοζομένων αναλόγως
των σχετικών διατάξεων, όπως των άρθρων 35
και 39 της παραγράφου 1 του παρόντος.

Άρθρο 68
Υπεργολαβία
1. Όταν συνάπτεται σύμβαση μίσθωσης έργου μεταξύ
του αναδόχου δημόσιου έργου και εργοληπτικής επιχείρησης
του πρώτου εδαφίου της παραγράφου 1 του
άρθρου 80 του παρόντος για την κατασκευή μέρους του
έργου που έχει αναληφθεί από τον ανάδοχο (υπεργολαβία),
ο υπεργολάβος θεωρείται «εγκεκριμένος» με τις
συνέπειες του παρόντος, μετά από έγκριση του κυρίου
του έργου ή του φορέα κατασκευής όταν συντρέχουν
οι εξής προϋποθέσεις:
α) Ο υπεργολάβος έχει τα αντίστοιχα προσόντα για
την εκτέλεση του έργου που αναλαμβάνει και ανήκει
σε τάξη και κατηγορία έργου, αντίστοιχη με το ποσό
της σύμβασης υπεργολαβίας και
β) Ο ανάδοχος, πριν από την εγκατάσταση του υπεργολάβου
στο έργο έχει γνωστοποιήσει στον κύριο του
έργου ή στον φορέα κατασκευής τη σύμβαση υπεργολαβίας.
Ο ανάδοχος του έργου πρέπει να διατηρεί ποσοστό
τουλάχιστον εβδομήντα τοις εκατό (70%) του ποσού
της σύμβασής του με τον κύριο του έργου ή τον φορέα
κατασκευής, αφού ληφθούν υπόψη όλες οι συμβάσεις
υπεργολαβιών που έχουν εγκριθεί.
Ο κύριος του έργου ή ο φορέας κατασκευής μπορούν
με απόφασή τους, που εκδίδεται μέσα σε αποκλειστική
προθεσμία δεκαπέντε (15) ημερών από την ανωτέρω
γνωστοποίηση, να μην εγκρίνουν την υπεργολαβία
αυτή.
Στα έργα με προϋπολογιζόμενη δαπάνη μεγαλύτερη
του ορίου εφαρμογής της εκάστοτε ισχύουσας σχετικής
Οδηγίας η αναθέτουσα αρχή μπορεί να υποχρεώσει με
τη διακήρυξη τους διαγωνιζόμενους, στην περίπτωση
που αναδειχθούν ανάδοχοι, να αναθέσουν σε τρίτους
υπεργολάβους συμβάσεις που αντιπροσωπεύουν κατά
μέγιστο όριο το τριάντα τοις εκατό (30%) της συνολικής
αξίας των έργων που αποτελούν το αντικείμενο της
σύμβασης. Στην περίπτωση αυτή η διακήρυξη αναφέρει
τα στοιχεία που πρέπει να υποβληθούν από τους διαγωνιζόμενους
για την απόδειξη της συνεργασίας. Κατά την
υπογραφή της σύμβασης εκτέλεσης ο ανάδοχος οφείλει
να προσκομίσει την υπεργολαβική σύμβαση, εφαρμοζομένης
κατά τα λοιπά της κείμενης νομοθεσίας για την
έγκριση της υπεργολαβίας. Η διευθύνουσα υπηρεσία
μπορεί να χορηγήσει προθεσμία στον ανάδοχο και κατ’
αίτησή του, για την προσκόμιση της υπεργολαβικής
σύμβασης με τον αρχικώς προταθέντα υπεργολάβο ή
άλλον που διαθέτει τα αναγκαία κατά την κρίση της
υπηρεσίας αυτής προσόντα, εφόσον συντρέχει σοβαρός
λόγος. Η διευθύνουσα υπηρεσία υποχρεούται να κινήσει
τη διαδικασία έκπτωσης του αναδόχου, εφόσον δεν
συνάψει εν τέλει την υπεργολαβική σύμβαση.
2. Η έγκριση της υπεργολαβίας έχει τις εξής συνέπειες:
α) Το ποσό της σύμβασης της υπεργολαβίας, όπως
αυτό προκύπτει ιδίως από τα τιμολόγια που εκδίδονται
από τον υπεργολάβο προς τον ανάδοχο, λαμβάνεται
υπόψη για τον υπολογισμό της εμπειρίας και του ορίου
του ανεκτέλεστου μέρους εργολαβιών δημόσιων έργων
του υπεργολάβου.
β) Το ποσό της σύμβασης της υπεργολαβίας, όπως
αυτό προκύπτει ιδίως από τα τιμολόγια που εκδίδονται
από τον υπεργολάβο προς τον ανάδοχο αφαιρείται
από το ανεκτέλεστο του αναδόχου. Για το ποσό της
σύμβασης υπεργολαβίας ο ανάδοχος δεν δικαιούται
πιστοποιητικό εμπειρίας για χρήση στο Μ.Ε.ΕΠ., ενώ
τα στελέχη του αναδόχου δικαιούνται πιστοποιητικό
εμπειρίας, το οποίο για την εξέλιξη στο Μ.Ε.Κ. ανάγεται
στο μισό του χρόνου επίβλεψης.

Άρθρο 69
Όροι και διαδικασία έγκρισης υπεργολαβίας
1. Για την αναγνώριση υπεργολάβου ως εγκεκριμένου
με τις συνέπειες της παραγράφου 2 του άρθρου 68, υποβάλλεται
στη διευθύνουσα υπηρεσία κοινή αίτηση του
αναδόχου και του υπεργολάβου. Ως προς την υποβολή
της αίτησης και το ελάχιστο περιεχόμενο του συμφωνητικού
σύναψης σύμβασης έργου μεταξύ του αναδόχου
και του υπεργολάβου, εφαρμόζονται αναλογικώς όσα
ορίζονται στην παράγραφο 1 του άρθρου 67 του παρόντος.
Επιπλέον στο συμφωνητικό της υπεργολαβίας
πρέπει να αναφέρονται συγκεκριμένα οι εργασίες ή
το μέρος του έργου που αναλαμβάνει ο υπεργολάβος,
καθώς και η αξία της σύμβασης υπεργολαβίας.
2. Η απόφαση έγκρισης ή μη της σύναψης της σύμβασης
της προηγούμενης παραγράφου λαμβάνεται από τη
διευθύνουσα υπηρεσία, μέσα στην αποκλειστική προθεσμία
των δεκαπέντε (15) ημερών που ορίζεται στην
παράγραφο 1 του άρθρου 68 του παρόντος ως προς δε
την κοινοποίησή της, καθώς και για την έκδοση σχετικής
βεβαίωσης, για την αυτοδίκαιη έγκριση και για τα
εκδιδόμενα από την Υπηρεσία πιστοποιητικά Μ.Ε.Κ. και
Μ.Ε.ΕΠ. και τις κάθε είδους σχετικές βεβαιώσεις ισχύουν,
εφαρμοζόμενα αναλογικώς, όσα ορίζονται στις παραγράφους
5, 6 και 8 του άρθρου 67 του παρόντος.

Άρθρο 70
Πτώχευση, θάνατος
1. Αν ο ανάδοχος πτωχεύσει, η σύμβαση διαλύεται
αυτοδίκαια.
2. Σε περίπτωση πτώχευσης ενός ή μερικών από τα
μέλη της κοινοπραξίας εφαρμόζονται οι διατάξεις της
παρούσας παραγράφου.
Αν τα μέλη της κοινοπραξίας ήταν δύο και πτωχεύσει
το ένα, η κοινοπραξία θεωρείται διαλυμένη ως προς τον
κύριο του έργου και η εργολαβία συνεχίζεται υποχρεωτικά
για το σύνολο του έργου από το άλλο μέλος μόνο,
το οποίο αναλαμβάνει έναντι του κυρίου του έργου όλα
τα δικαιώματα και τις υποχρεώσεις του μέλους που πτώχευσε
και που απορρέουν από την εργολαβική σύμβαση.
Αν τα μέλη της κοινοπραξίας ήταν περισσότερα από
δύο, η κοινοπραξία συνεχίζεται έναντι του κυρίου του
έργου από τα λοιπά μέλη. Τυχόν απαιτήσεις ή υποχρεώσεις
του μέλους ή της κοινοπραξίας που συνεχίζει το
έργο έναντι του μέλους που πτώχευσε κρίνονται κατά
τις διατάξεις του πτωχευτικού δικαίου. Η παράγραφος
αυτή εφαρμόζεται ανάλογα και σε περίπτωση πτώχευσης
δύο ή περισσότερων μελών της κοινοπραξίας. Αν
κηρυχθούν σε πτώχευση δύο ή περισσότερα από τα
μέλη της κοινοπραξίας και από την αιτία αυτή εκτίθεται
σε κίνδυνο η προσήκουσα εκτέλεση της εργολαβικής
σύμβασης, ο κύριος του έργου μπορεί κατά την κρίση
του να διαλύσει τη σύμβαση, αζημίως γι’ αυτόν.
3. Αν ο ανάδοχος είναι ατομική επιχείρηση και αποβιώσει
αυτός που την ασκεί, η σύμβαση διαλύεται αυτοδίκαια,
εκτός αν εγκριθεί από την προϊσταμένη αρχή
η αποπεράτωση των εργασιών από τους κληρονόμους,
οι οποίοι στην περίπτωση αυτή αναλαμβάνουν όλες τις
υποχρεώσεις και τα δικαιώματα του αναδόχου. Η έγκριση
γίνεται ύστερα από αίτηση των κληρονόμων που
πρέπει να υποβληθεί μέσα σε ανατρεπτική προθεσμία
τριάντα (30) ημερών από το θάνατο του αναδόχου.
4. Σε περίπτωση θανάτου ενός ή περισσότερων φυσικών
προσώπων που μετείχαν στην κοινοπραξία με τις
ατομικές τους επιχειρήσεις, εφαρμόζονται οι διατάξεις
της παρούσας παραγράφου. Αν μέλη της κοινοπραξίας
ήταν δύο φυσικά πρόσωπα που μετείχαν σε αυτήν με
τις ατομικές τους επιχειρήσεις και πεθάνει ο ένας, η
κοινοπραξία θεωρείται διαλυμένη ως προς τον κύριο
του έργου και η εργολαβία συνεχίζεται για το σύνολο
του έργου υποχρεωτικά από το άλλο μέλος που
αναλαμβάνει απέναντι στον κύριο του έργου όλα τα
δικαιώματα και τις υποχρεώσεις αυτού που πέθανε. Οι
σχέσεις που προκύπτουν από την εργολαβία μεταξύ
των κληρονόμων του θανόντα και του άλλου μέλους
της κοινοπραξίας ρυθμίζονται κατά τις διατάξεις του
Αστικού Κώδικα. Αν τα μέλη της κοινοπραξίας ήταν
περισσότερα από δύο, η κοινοπραξία συνεχίζεται μεταξύ
των λοιπών που αναλαμβάνουν απέναντι στον κύριο του
έργου όλα τα δικαιώματα και τις υποχρεώσεις του θανόντος,
που προκύπτουν από την εργολαβική σύμβαση,
ενώ κατά τα λοιπά εφαρμόζονται ανάλογα οι διατάξεις
των προηγούμενων εδαφίων.

Άρθρο 71
Βεβαίωση περάτωσης εργασιών
1. Όταν λήξει η προθεσμία περάτωσης του συνόλου ή
τμημάτων του έργου, ο επιβλέπων αναφέρει στη διευθύνουσα
υπηρεσία αν τα έργα έχουν περατωθεί και έχουν
υποστεί ικανοποιητικά τις δοκιμασίες που προβλέπονται
στη σύμβαση ή αν τα έργα δεν έχουν περατωθεί, οπότε
αναφέρει συγκεκριμένα τις εργασίες που απομένουν για
εκτέλεση. Αν οι εργασίες έχουν περατωθεί, ο προϊστάμενος
της διευθύνουσας υπηρεσίας εκδίδει βεβαίωση
για το χρόνο περάτωσης των εργασιών (βεβαίωση περάτωσης
των εργασιών). Την έκδοση της βεβαίωσης
μπορεί να ζητήσει ο ανάδοχος και πριν από τη λήξη
των προθεσμιών αν έχει περατώσει τα έργα. Η βεβαίωση
περάτωσης των εργασιών δεν αναπληρώνει την
παραλαβή των έργων, η οποία διενεργείται σύμφωνα
με τις διατάξεις των επόμενων άρθρων.
2. Αν στις εργασίες που έχουν περατωθεί διαπιστωθούν
επουσιώδεις μόνο ελλείψεις που δεν επηρεάζουν
τη λειτουργικότητα του έργου, ο προϊστάμενος της
διευθύνουσας υπηρεσίας γνωστοποιεί με διαταγή του
προς τον ανάδοχο τις ελλείψεις που έχουν επισημανθεί
και τάσσει εύλογη προθεσμία για την αποκατάστασή
τους. Στην περίπτωση αυτή η βεβαίωση περάτωσης
εκδίδεται μετά την εμπρόθεσμη αποκατάσταση των
ελλείψεων και αναφέρει το χρόνο που περατώθηκε το
έργο, χωρίς να λαμβάνεται υπόψη ο χρόνος αποκατάστασης.
3. Αν οι εργασίες δεν έχουν περατωθεί ή οι ελλείψεις
που διαπιστώθηκαν δεν είναι επουσιώδεις ή αν δεν περατώθηκαν
από τον ανάδοχο εμπρόθεσμα οι εργασίες
αποκατάστασης επουσιωδών ελλείψεων, σύμφωνα με
την προηγούμενη παράγραφο εφαρμόζονται, ανάλογα
με την περίπτωση, οι διατάξεις των άρθρων 60 και 61
του παρόντος.

Άρθρο 72
Διοικητική παραλαβή για χρήση
1. Οποτεδήποτε και πριν από την προσωρινή παραλαβή,
το έργο ή αυτοτελή του τμήματα που έχουν περατωθεί
μπορεί να δοθούν σε χρήση, ύστερα από τη
διενέργεια σχετικής διοικητικής παραλαβής.
2. Η διοικητική παραλαβή γίνεται με πρωτόκολλο
μεταξύ του προϊσταμένου της διευθύνουσας υπηρεσίας,
του επιβλέποντος και του αναδόχου. Αν το έργο
παραδίδεται για χρήση σε υπηρεσία άλλη από τον
φορέα κατασκευής του συμπράττει στο πρωτόκολλο
και εκπρόσωπος της υπηρεσίας αυτής. Αν ο ανάδοχος
κληθεί και δεν παραστεί ή αρνηθεί την υπογραφή του
πρωτοκόλλου, αυτό συντάσσεται από τους λοιπούς, με
σχετική μνεία κατά περίπτωση και του κοινοποιείται.
Το πρωτόκολλο περιλαμβάνει μνεία του έργου ή των
τμημάτων που παραδίδονται για χρήση και συνοπτική
περιγραφή της κατάστασης των εργασιών.
3. Η κατά την προηγούμενη παράγραφο διοικητική
παραλαβή για χρήση γίνεται αμέσως μετά την περάτωση
των εργασιών του έργου ή αυτοτελών τμημάτων
του, αν αυτό προβλέπεται από τα συμβατικά τεύχη.
Αν δεν υπάρχει τέτοια πρόβλεψη, μπορεί η διοικητική
παραλαβή να γίνει ύστερα από απόφαση της διευθύνουσας
υπηρεσίας.
4. Αν από τη σύμβαση προβλέπεται η εκτέλεση των
εργασιών παράλληλα προς τη χρήση του έργου, δεν
απαιτείται η διενέργεια διοικητικής παραλαβής. Το ίδιο
ισχύει αν η παράλληλη χρήση προκύπτει από τη φύση
των εργασιών.
5. Η διοικητική παραλαβή για χρήση δεν αναπληρώνει
τη διενέργεια της προσωρινής και οριστικής παραλαβής
του έργου.

Άρθρο 73
Προσωρινή παραλαβή του έργου
1. Μετά τη βεβαίωση περάτωσης των εργασιών το
έργο παραλαμβάνεται προσωρινά. Με την προσωρινή
παραλαβή ελέγχονται οι εργασίες ποσοτικά και
ποιοτικά. Οι εργασίες συμπληρωματικών συμβάσεων
παραλαμβάνονται μαζί με τις εργασίες της αρχικής
σύμβασης.
2. Η προσωρινή παραλαβή διενεργείται μέσα σε έξι (6)
μήνες από τη βεβαιωμένη περάτωση του έργου, εφόσον
υποβληθεί από τον ανάδοχο η τελική επιμέτρηση του
έργου μέσα σε δύο (2) μήνες από την πιο πάνω περάτωση.
Αν η τελική επιμέτρηση υποβληθεί από τον ανάδοχο
μεταγενέστερα, η πιο πάνω προθεσμία για τη διενέργεια
της παραλαβής αρχίζει από την υποβολή της τελικής
επιμέτρησης. Αν δεν υποβληθεί τελική επιμέτρηση από
τον ανάδοχο, η προθεσμία για τη διενέργεια της παραλαβής
αρχίζει από την κοινοποίηση στον ανάδοχο της
τελικής επιμέτρησης που συντάχθηκε από την υπηρεσία.
Αν η παραλαβή δεν διενεργηθεί ή το πρωτόκολλο δεν
εγκριθεί μέσα στις πιο πάνω προθεσμίες, η παραλαβή
θεωρείται ότι έχει συντελεσθεί αυτοδίκαια τριάντα (30)
ημέρες μετά την υποβολή από τον ανάδοχο σχετικής
όχλησης για τη διενέργειά της και επιβάλλονται στα
υπαίτια όργανα του φορέα κατασκευής του έργου οι
προβλεπόμενες στην παράγραφο 3 του άρθρου 40 του
παρόντος πειθαρχικές ποινές.
3. Για τη διενέργεια της προσωρινής παραλαβής η
προϊσταμένη αρχή ορίζει την επιτροπή παραλαβής, αφού
προηγουμένως η διευθύνουσα υπηρεσία της ανακοινώσει
την περάτωση των εργασιών και τη σύνταξη της
τελικής επιμέτρησης. Η επιτροπή είναι τριμελής, όταν
όμως πρόκειται για σημαντικά έργα μπορεί να ορισθούν
μέχρι και τέσσερα (4) επιπλέον μέλη για να περιληφθούν
σε αυτήν τεχνικοί διαφόρων ειδικοτήτων, ανάλογα με τη
φύση του έργου. Στην επιτροπή παραλαβής των έργων
τουλάχιστον ο πρόεδρος δεν ορίζεται από υπαλλήλους
της διευθύνουσας υπηρεσίας. Όταν ο φορέας που πρόκειται
να χρησιμοποιήσει το έργο είναι άλλος από την
υπηρεσία που το κατασκευάζει, η προϊσταμένη αρχή
μπορεί να περιλάβει στην επιτροπή μέλη που υποδεικνύονται
από τον φορέα που θα χρησιμοποιήσει το έργο.
Η επιτροπή παραλαβής συνέρχεται και διενεργεί την
παραλαβή με πρωτοβουλία και ευθύνη του προέδρου
της. Για την παραλαβή συντάσσεται πρωτόκολλο που
υπογράφεται από όλα τα μέλη της επιτροπής, από τον
τελευταίο επιβλέποντα που παρίσταται κατά τη διενέργειά
της και από τον ανάδοχο που παραδίδει το έργο.
Αν υπάρξει αδυναμία υπογραφής από τον Πρόεδρο ή
μέλος της επιτροπής ή τον επιβλέποντα, το πρωτόκολλο
υπογράφεται από τους υπόλοιπους με σχετική μνεία
των λόγων της αδυναμίας υπογραφής.
4. Η επιτροπή παραλαβής παραλαμβάνει το έργο
ποσοτικά και ποιοτικά, ελέγχει κατά το δυνατόν την
επιμέτρηση με γενικές ή σποραδικές καταμετρήσεις,
καταγράφει στο πρωτόκολλο τις ποσότητες της τελικής
επιμέτρησης, όπως τυχόν διορθώνονται από τους ελέγχους
που γίνονται, αιτιολογεί τις τυχόν τροποποιήσεις
στις ποσότητες και αναγράφει τις παρατηρήσεις της
για εργασίες που τυχόν έχουν εκτελεσθεί με υπέρβαση
των εγκεκριμένων ποσοτήτων ή κατά τροποποίηση των
εγκεκριμένων σχεδίων. Η επιτροπή επίσης ελέγχει κατά
το δυνατόν την ποιότητα των εργασιών και αναγράφει
στο πρωτόκολλο τις παρατηρήσεις της, ιδίως για τις
εργασίες που κρίνονται απορριπτέες ή ελαττωματικές,
που πρέπει να αποκατασταθούν, ή παραδεκτές μεν αλλά
με μείωση της τιμής τους.
5. Στην παραλαβή καλείται να παραστεί ο ανάδοχος.
Η παραλαβή γίνεται νόμιμα και χωρίς την παρουσία
του αναδόχου αν αυτός έχει κληθεί να παραστεί. Στην
τελευταία αυτή περίπτωση, όπως και στην περίπτωση
που ο ανάδοχος αρνείται την υπογραφή του πρωτοκόλλου,
του κοινοποιείται το πρωτόκολλο, σύμφωνα με
τα οριζόμενα στην παράγραφο 1 του άρθρου 44 του
παρόντος. Το πρωτόκολλο θεωρείται ως πράξη της διευθύνουσας
υπηρεσίας και η σχετική ένσταση ασκείται
μέσα στην προθεσμία της παραγράφου 1 του άρθρου 76
του παρόντος, υπολογιζόμενη από την υπογραφή του
με επιφύλαξη ή από την κοινοποίηση στον ανάδοχο. Η
προσωρινή παραλαβή ολοκληρώνεται με την έγκριση
του πρωτοκόλλου από την προϊσταμένη αρχή. Αυτή
μπορεί να αναβάλει την έγκριση του πρωτοκόλλου μέχρι
να αποκατασταθούν από τον ανάδοχο τα ελαττώματα
που διαπιστώθηκαν. Η έγκριση γίνεται μέσα σε έναν (1)
μήνα από την πλήρη αποκατάσταση.
6. Οι διατάξεις του παρόντος άρθρου έχουν ανάλογη
εφαρμογή και για τις περιπτώσεις παραλαβής τμημάτων
έργων που περατώθηκαν και μπορεί να έχουν αυτοτελή
χρήση, όπου αυτό προβλέπεται από τη σύμβαση, καθώς
επίσης και σε όλες τις περιπτώσεις που μια εργολαβία
δεν συνεχίζεται, όπως στις περιπτώσεις διάλυσης και
έκπτωσης.
7. Απαραίτητο στοιχείο για την προσωρινή παραλαβή
κάθε δημόσιου έργου είναι ο Φάκελος Ασφάλειας
και Υγείας (Φ.Α.Υ.), σύμφωνα με την απόφαση ΔΕΕΠΠ/
οικ.433/ 19.9.2000 (ΦΕΚ 1176 Β΄) του Υφυπουργού Περιβάλλοντος,
Χωροταξίας και Δημόσιων Έργων.

Άρθρο 74
Χρόνος υποχρεωτικής συντήρησης των έργων
1. Ο χρόνος εγγύησης, κατά τον οποίο ο ανάδοχος
φέρει τον κίνδυνο του έργου και υποχρεούται στη συντήρησή
του, σύμφωνα με τα άρθρα 58 παράγραφος
1 και 75 παράγραφος 2 του παρόντος και μετά την
πάροδο του οποίου ενεργείται η οριστική παραλαβή,
ορίζεται γενικά σε δεκαπέντε (15) μήνες. Σε εντελώς
ειδικές περιπτώσεις μπορεί με τα συμβατικά τεύχη να
ορίζεται μεγαλύτερος χρόνος εγγύησης ενδεχομένως
και με ιδιαίτερο αντάλλαγμα, όχι όμως μεγαλύτερος
από τρία (3) έτη. Για έργα προϋπολογισμού υπηρεσίας
μέχρι του ορίου που γίνονται δεκτές στις δημοπρασίες
εργοληπτικές επιχειρήσεις Α2 τάξης, εφόσον η φύση
των εργασιών το επιτρέπει ή για έργα που δεν νοείται
μακροχρόνια συντήρησή τους, μπορεί με τα συμβατικά
τεύχη να καθορίζεται χρόνος εγγύησης μικρότερος των
δεκαπέντε (15) μηνών. Ο χρόνος εγγύησης αρχίζει από
τη βεβαιωμένη περάτωση των εργασιών αν μέσα σε
δύο (2) μήνες από αυτή υποβληθεί από τον ανάδοχο
η τελική επιμέτρηση, άλλως από την ημερομηνία που
υποβλήθηκε ή με οποιονδήποτε άλλο τρόπο συντάχθηκε
η τελική επιμέτρηση.
2. Κατά το χρόνο εγγύησης και υποχρεωτικής συντήρησης
ο ανάδοχος είναι υποχρεωμένος να επιθεωρεί
τακτικά τα έργα, να τα διατηρεί σε ικανοποιητική κατάσταση
και να αποκαθιστά κάθε βλάβη τους. Εργασίες
για την αποκατάσταση βλαβών από τη χρήση εκτελούνται
με έγκριση της υπηρεσίας και η δαπάνη αποδίδεται
στον ανάδοχο ή οι εργασίες αυτές εκτελούνται από
την υπηρεσία.
Αν ο ανάδοχος παραλείπει τις υποχρεώσεις του για
τη συντήρηση των έργων κατά το χρόνο εγγύησης, οι
απαραίτητες εργασίες μπορεί να εκτελεσθούν από την
υπηρεσία με οποιονδήποτε τρόπο σε βάρος και για
λογαριασμό του υπόχρεου αναδόχου.

Άρθρο 75
Οριστική παραλαβή
1. Στην οριστική παραλαβή εφαρμόζονται οι διατάξεις
για την προσωρινή παραλαβή των παραγράφων 3, 5 και
6 του άρθρου 73 του παρόντος.
2. Η οριστική παραλαβή γίνεται μετά την προσωρινή
και την πάροδο του χρόνου υποχρεωτικής από τον
ανάδοχο συντήρησης. Πρέπει να διενεργηθεί μέσα σε
δύο (2) μήνες από τότε που λήγει ο χρόνος εγγύησης,
σύμφωνα με το άρθρο 74 του παρόντος. Αν η οριστική
παραλαβή δεν διενεργηθεί μέσα σε αυτήν την προθεσμία,
θεωρείται ότι έχει συντελεσθεί αυτοδίκαια τριάντα
(30) ημέρες μετά την υποβολή από τον ανάδοχο σχετικής
όχλησης για τη διενέργειά της και επιβάλλονται
στα υπαίτια όργανα του φορέα κατασκευής του έργου
οι προβλεπόμενες από την παράγραφο 3 του άρθρου
40 του παρόντος πειθαρχικές ποινές. Αν η προσωρινή
παραλαβή δεν έχει διενεργηθεί μέχρι την οριστική παραλαβή,
διενεργείται ταυτόχρονα προσωρινή και οριστική
παραλαβή.
3. Κατά την οριστική παραλαβή ελέγχεται πάλι η καλή
κατάσταση των εργασιών.
4. Μετά την οριστική παραλαβή του έργου ο ανάδοχος
ευθύνεται κατά τις διατάξεις του Αστικού Κώδικα.
Σε περιπτώσεις ειδικών έργων, με τα συμβατικά τεύχη
μπορεί να ορίζονται πρόσθετες ευθύνες ή υποχρεώσεις
του αναδόχου και μετά την οριστική παραλαβή.
5. Οι διατάξεις της προηγούμενης παραγράφου και
της παραγράφου 3 του άρθρου 176 του παρόντος εφαρμόζονται
είτε η οριστική παραλαβή διενεργηθεί πραγματικά
είτε συντελεσθεί αυτοδίκαια.
6. Η συντέλεση της οριστικής παραλαβής αποτελεί
την αφετηρία της παραγραφής των απαιτήσεων του
αναδόχου από την εργολαβική σύμβαση.
7. Αν η παραλαβή συντελεσθεί αυτοδίκαια και διαπιστωθούν
εκ των υστέρων διαφορές στις ποσότητες
των εργασιών που εκτελέσθηκαν ο ανάδοχος έχει υποχρέωση
να επιστρέψει το εργολαβικό αντάλλαγμα που
τυχόν έχει καταβληθεί για τις εργασίες αυτές.
8. Απαραίτητο στοιχείο για την οριστική παραλαβή
κάθε δημόσιου έργου είναι ο Φάκελος Ασφάλειας και
Υγείας (Φ.Α.Υ.).
ΚΕΦΑΛΑΙΟ Γ΄
ΕΠΙΛΥΣΗ ΔΙΑΦΟΡΩΝ

Άρθρο 76
Ενστάσεις  Αιτήσεις θεραπείας
1. Κατά των πράξεων ή παραλείψεων της διευθύνουσας
υπηρεσίας, που προσβάλλουν έννομο συμφέρον
του αναδόχου, χωρεί ένσταση. Η ένσταση ασκείται με
κατάθεση στη διευθύνουσα υπηρεσία, μέσα σε ανατρεπτική
προθεσμία δεκαπέντε (15) ημερών, από την κοινοποίηση
της πράξης ή τη συντέλεση της παράλειψης,
εκτός αν σε ειδικές περιπτώσεις ορίζεται διαφορετικά
στον παρόντα Κώδικα.
2. Η ένσταση απευθύνεται στην προϊσταμένη αρχή,
εκτός αν ορίζεται διαφορετικά σε συγκεκριμένες περιπτώσεις.
Η αρμόδια αρχή υποχρεούται να εκδώσει την
απόφασή της μέσα σε δύο (2) μήνες από την κατάθεση
της ένστασης.
3. Αν η ένσταση απορριφθεί στο σύνολό της ή μερικώς
ή αν παρέλθει άπρακτη η δίμηνη προθεσμία της προηγούμενης
παραγράφου, ο ανάδοχος μπορεί να ασκήσει
αίτηση θεραπείας σε ανατρεπτική προθεσμία τριών (3)
μηνών, από την κοινοποίηση της απόφασης ή από την
άπρακτη πάροδο του διμήνου. Η έκδοση ή κοινοποίηση
απόφασης επί της ενστάσεως, μετά την πάροδο
του διμήνου, δεν μεταθέτει την έναρξη της ανωτέρω
προθεσμίας για την άσκηση αίτησης θεραπείας. Αίτηση
θεραπείας ασκείται επίσης και κατά αποφάσεων ή
πράξεων της προϊσταμένης αρχής ή του κυρίου του
έργου, εφόσον με τις αποφάσεις ή πράξεις αυτές δημιουργείται
για πρώτη φορά διαφωνία. Στην τελευταία
αυτή περίπτωση δεν απαιτείται να προηγηθεί ένσταση
και η τρίμηνη ανατρεπτική προθεσμία για την άσκηση
της αίτησης θεραπείας αρχίζει από την κοινοποίηση
της απόφασης ή της πράξης στον ανάδοχο.
4. Η αίτηση θεραπείας δεν είναι απαραίτητο να έχει
συνταχθεί με ορισμένο τύπο, πρέπει όμως να περιλαμβάνει
μνεία της πράξης ή της παράλειψης κατά της
οποίας στρέφεται, σύντομο ιστορικό της σύμβασης και
της διαφωνίας, τους λόγους στους οποίους στηρίζει τις
απόψεις του αυτός που υποβάλλει την αίτηση και τέλος
συγκεκριμένα και με σαφήνεια τα αιτήματά του.
5. Η αίτηση θεραπείας απευθύνεται στον Υπουργό
Περιβάλλοντος, Χωροταξίας και Δημόσιων Έργων και
η επίδοσή της γίνεται πάντοτε με δικαστικό επιμελητή,
κοινοποιείται δε και στην υπηρεσία που έχει εκδώσει
την προσβαλλόμενη πράξη. Αν η αίτηση υποβάλλεται
για παράλειψη έκδοσης της πράξης, η κοινοποίηση γίνεται
προς τη διευθύνουσα υπηρεσία.
6. Η αίτηση θεραπείας συνοδεύεται από αντίγραφα
της πράξης από την οποία προήλθε η διαφωνία, της
ένστασης που υποβλήθηκε κατ’ αυτής και της πράξης
ή απόφασης κατά της οποίας στρέφεται η αίτηση, αν
κοινοποιήθηκε τέτοια πράξη ή απόφαση.
7. Η διευθύνουσα υπηρεσία και η αρμόδια για την ένσταση
προϊσταμένη αρχή υποχρεούνται να διαβιβάσουν
στην αρμόδια για την αίτηση θεραπείας υπηρεσία το
φάκελο της υπόθεσης που περιλαμβάνει πάντοτε τα
συμβατικά τεύχη ή αντίγραφά τους. Τα συμβατικά τεύχη
μπορεί να τα προσκομίσει και αυτός που υποβάλλει
την αίτηση.
8. Αίτηση θεραπείας μπορεί να ασκήσει και ο κύριος
του έργου, εφόσον δεν είναι το Δημόσιο. Αν η αρμοδιότητα
για την απόφαση επί αιτήσεων θεραπείας ασκείται
από όργανο του φορέα, επί αιτήσεων θεραπείας του
προηγούμενου εδαφίου αποφασίζει πάντοτε ο Υπουργός
Περιβάλλοντος, Χωροταξίας και Δημόσιων Έργων.
9. Αν δεν είναι το Δημόσιο κύριος του έργου, αντίγραφο
της αίτησης θεραπείας επιδίδεται στον αντισυμβαλλόμενο
μέσα σε δέκα (10) ημέρες από την επίδοσή της
στον Υπουργό, διαφορετικά η αίτηση θεραπείας θεωρείται
σαν να μην έχει ασκηθεί. Ο αντισυμβαλλόμενος
μέσα σε ανατρεπτική προθεσμία ενός (1) μηνός μπορεί
να υποβάλει στον Υπουργό Περιβάλλοντος, Χωροταξίας
και Δημόσιων Έργων τις τυχόν αντιρρήσεις του
επί αιτήσεως θεραπείας. Η παράλειψη υποβολής αντιρρήσεων
δεν δημιουργεί τεκμήριο αποδοχής των όσων
προβάλλονται στην ένσταση ή την αίτηση θεραπείας,
τα οποία μπορεί ο ενδιαφερόμενος να αποκρούσει για
πρώτη φορά στο Δικαστήριο.
10. Στις περιπτώσεις της προηγούμενης παραγράφου,
αυτός που υπέβαλε την αίτηση θεραπείας υποχρεούται
να υποβάλει στον Υπουργό Περιβάλλοντος, Χωροταξίας
και Δημόσιων Έργων επικυρωμένο αντίγραφο
του αποδεικτικού εμπρόθεσμης επίδοσης της αίτησής
του αυτής στον αντισυμβαλλόμενο. Η υποβολή του εν
λόγω αντιγράφου γίνεται μέσα σε προθεσμία δέκα (10)
ημερών από την επίδοση της αίτησης θεραπείας στον
αντισυμβαλλόμενο. Οι αιτήσεις θεραπείας στην περίπτωση
αυτή δεν εισάγονται για συζήτηση στο αρμόδιο
Τεχνικό Συμβούλιο πριν περάσει η προθεσμία της προηγούμενης
παραγράφου για υποβολή αντιρρήσεων. Οι
αντιρρήσεις συζητούνται μαζί με την αίτηση θεραπείας,
με τις οποίες συζητούνται και εξετάζονται και οι τυχόν
αντίθετες για το ίδιο θέμα αιτήσεις θεραπείας. Σε περίπτωση
αντίθετων αιτήσεων θεραπείας, όταν αρμόδιος
να αποφασίσει επί αιτήσεως θεραπείας του κυρίου του
έργου είναι ο Υπουργός Περιβάλλοντος, Χωροταξίας
και Δημόσιων Έργων, σύμφωνα με την παράγραφο 9, η
αρμοδιότητα του Υπουργού Περιβάλλοντος, Χωροταξίας
και Δημόσιων Έργων επεκτείνεται και στη συνεξεταζόμενη
αντίθετη αίτηση θεραπείας του αναδόχου,
έστω και αν διαφορετικά αρμόδιο να αποφασίσει για
την τελευταία αυτή αίτηση θεραπείας θα ήταν όργανο
του κυρίου του έργου.
11. Προκειμένου να συζητηθεί η αίτηση θεραπείας στο
τεχνικό συμβούλιο η αρμόδια για την εισήγηση υπηρεσία,
σε συνεννόηση με τη Γραμματεία του Συμβουλίου
καλεί με έγγραφη πρόσκλησή της τον ανάδοχο να
παραστεί, σε ορισμένη ημέρα και ώρα και πάντως όχι
νωρίτερα από δέκα (10) ημέρες από την επίδοση της
πρόσκλησης, αυτοπροσώπως ή με νόμιμα εξουσιοδοτημένο
αντιπρόσωπο στη συνεδρίαση του συμβουλίου,
για να υποστηρίξει τις απόψεις του και να δώσει κάθε
σχετική πληροφορία ή διευκρίνιση που θα ζητηθεί από
τα μέλη του συμβουλίου. Η επίδοση της πρόσκλησης
γίνεται σύμφωνα με το άρθρο 44 του παρόντος. Κατά
τη συζήτηση καλείται επίσης, κατ’ ανάλογη εφαρμογή
των διατάξεων της παρούσας παραγράφου και ο κύριος
του έργου που υποβάλλει αίτηση θεραπείας ή αντιρρήσεις
κατ’ αυτής.
12. Σε περίπτωση που ο ανάδοχος, αν και κλήθηκε, δεν
παρέστη ο ίδιος ή με αντιπρόσωπό του, γίνεται σχετική
μνεία στα πρακτικά του συμβουλίου και το συμβούλιο
προχωρεί στην εξέταση της αίτησης θεραπείας και
χωρίς την παρουσία του. Τα ίδια εφαρμόζονται και όταν
κληθεί και δεν παραστεί ο κύριος του έργου που άσκησε
αίτηση θεραπείας ή αντιρρήσεις.
13. Η εξέταση της αίτησης θεραπείας αρχίζει με την
προφορική ανάπτυξη της έγγραφης εισήγησης της
αρμόδιας υπηρεσίας προς το συμβούλιο. Η εισήγηση
ερευνά πρώτα το εμπρόθεσμο της αίτησης θεραπείας,
της ένστασης που τυχόν προηγήθηκε, της επίδοσης
της αίτησης θεραπείας στον αντισυμβαλλόμενο, στις
περιπτώσεις που απαιτείται τέτοια επίδοση, καθώς και
των αντιρρήσεων του αντισυμβαλλομένου, αν έχουν
υποβληθεί αντιρρήσεις. Στη συνέχεια εξετάζει την ουσιαστική
βασιμότητα της αίτησης θεραπείας, ανάλογα
με τους περιεχόμενους σε αυτή λόγους και τα προβαλλόμενα
σχετικά αιτήματα. Αν η αίτηση έχει οικονομικό
αντικείμενο, η εισήγηση περιλαμβάνει εκτίμηση αυτού.
Την προφορική ανάπτυξη της εισήγησης ακολουθεί
συζήτηση για την πλήρη ενημέρωση των μελών του
συμβουλίου στην υπόθεση. Στη συνέχεια καλείται να
ακουσθεί αυτός που άσκησε την αίτηση θεραπείας και
αυτός που τυχόν υπέβαλε αντιρρήσεις. Ο πρόεδρος του
συμβουλίου ορίζει τη σειρά ακρόασης ή και την ενδεχόμενη
ταυτόχρονη ακρόαση. Όταν οι ενδιαφερόμενοι
αποχωρήσουν, συνεχίζεται η συζήτηση από το συμβούλιο,
το οποίο μετά το τέλος της συζήτησης γνωματεύει
αιτολογημένα για την υπόθεση.
14. Σε κάθε αίτηση θεραπείας αποφασίζει ο Υπουργός
Περιβάλλοντος, Χωροταξίας και Δημόσιων Έργων,
ύστερα από γνώμη του Τεχνικού Συμβουλίου, μέσα σε
προθεσμία τριών (3) μηνών από την επίδοση της αίτησης
θεραπείας.
15. Αν η αίτηση θεραπείας απορριφθεί με απόφαση
του Υπουργού Περιβάλλοντος, Χωροταξίας και Δημόσιων
Έργων ή αν ο Υπουργός δεν εκδώσει και κοινοποιήσει
την απόφασή του μέσα στην τρίμηνη προθεσμία
της παραγράφου 14, δικαιούται αυτός που υπέβαλε την
αίτηση θεραπείας να προσφύγει στο αρμόδιο δικαστήριο,
σύμφωνα με τις διατάξεις του επόμενου άρθρου. Η
κοινοποίηση της απόφασης γίνεται μέσα στην ανωτέρω
τρίμηνη προθεσμία. Σε περίπτωση που τα αρμόδια υπηρεσιακά
όργανα δεν προσκομίσουν μέχρι το δεύτερο
δεκαήμερο του τρίτου μήνα το σχέδιο απόφασης επί
της αιτήσεως θεραπείας στον Υπουργό Περιβάλλοντος,
Χωροταξίας και Δημόσιων Έργων ή το αρμόδιο όργανο
των άλλων φορέων που εκτελούν δημόσια έργα, επιβάλλονται
οι πειθαρχικές ποινές που προβλέπονται στο
άρθρο 40 του παρόντος.
16. Αν η αίτηση θεραπείας είναι εμπρόθεσμη, ο Υπουργός
Περιβάλλοντος, Χωροταξίας και Δημόσιων Έργων
μπορεί να εκδώσει την απόφασή του και μετά την πάροδο
της προθεσμίας της παραγράφου 14, αλλά οπωσδήποτε
όχι πέραν του έτους από τη λήξη αυτής, εφόσον
δεν έχει λήξει η προθεσμία για την άσκηση προσφυγής
ή έχει ασκηθεί εμπρόθεσμα σχετική προσφυγή και δεν
έχει ακόμα εκδοθεί επί της προσφυγής αυτής απόφαση
του Δικαστηρίου. Η απόφαση του Υπουργού Περιβάλλοντος,
Χωροταξίας και Δημόσιων Έργων που εκδίδεται
σύμφωνα με την παράγραφο αυτή δεν υπόκειται σε
κανένα ένδικο μέσο και είναι εκτελεστή μόνο αν την
αποδέχεται αυτός που υπέβαλε την αίτηση θεραπείας
και παραιτηθεί από το δικαίωμα άσκησης προσφυγής
και από τυχόν ασκηθείσα προσφυγή του. Η αποδοχή
μπορεί να γίνει σε ανατρεπτική προθεσμία ενός (1) μηνός
από την κοινοποίηση στον ανάδοχο της σχετικής
απόφασης. Σε κάθε περίπτωση η τυχόν εκδοθείσα απόφαση
του εφετείου κατισχύει.
17. Όπου σε αυτό το άρθρο αναφέρεται ο Υπουργός
Περιβάλλοντος, Χωροταξίας και Δημόσιων Έργων νοούνται
και οι άλλες αρχές, οι οποίες σύμφωνα με τις κάθε
φορά ισχύουσες διατάξεις αποφασίζουν επί αιτήσεων
θεραπείας, με την επιφύλαξη του δεύτερου εδαφίου
της παραγράφου 8.
18. Οι διατάξεις του άρθρου 8 του ν. 3200/1955 εφαρμόζονται
και στις περιπτώσεις αποφάσεων ή εγκρίσεων
των αρχών ή οργάνων όλων των φορέων του ευρύτερου
δημόσιου τομέα που αναφέρονται στις συμβάσεις
ανάθεσης και εκτέλεσης δημοσίων έργων. Αρμόδιος
Υπουργός είναι ο Υπουργός Περιβάλλοντος, Χωροταξίας
και Δημόσιων Έργων.

Άρθρο 77
Δικαστική επίλυση διαφορών
1. Κάθε διαφορά μεταξύ των συμβαλλόμενων μερών
που προκύπτει από τη σύμβαση κατασκευής δημόσιου
έργου επιλύεται με την άσκηση προσφυγής ή αγωγής
στο αρμόδιο δικαστήριο κατά τις διατάξεις του Κώδικα
Διοικητικής Δικονομίας ή του Κώδικα Πολιτικής Δικονομίας,
με την επιφύλαξη των επόμενων παραγράφων.
Η κατά τον Κώδικα Διοικητικής Δικονομίας διάκριση
μεταξύ των ενδίκων βοηθημάτων της προσφυγής και
της αγωγής (άρθρα 63 και 71) ισχύει και στις διαφορές
του παρόντος Κώδικα.
2. Αρμόδιο δικαστήριο για την εκδίκαση των διαφορών
αυτών είναι το διοικητικό ή πολιτικό εφετείο της
περιφέρειας στην οποία εκτελείται το έργο. Παρέκταση
αρμοδιότητας δεν επιτρέπεται. Αν το έργο εκτελείται
στην περιφέρεια δύο ή περισσότερων εφετείων, αρμόδιο
καθίσταται εκείνο που ορίζει ο Πρόεδρος του Συμβουλίου
της Επικρατείας ή του Αρείου Πάγου, ύστερα
από αίτηση εκείνου που ενδιαφέρεται να ασκήσει την
προσφυγή.
3. Της προσφυγής στο εφετείο προηγείται υποχρεωτικά
αίτηση θεραπείας, σύμφωνα με τις διατάξεις του
άρθρου 76, διαφορετικά η προσφυγή κηρύσσεται απαράδεκτη.
Η προσφυγή στο εφετείο ασκείται μέσα σε
ανατρεπτική προθεσμία δύο (2) μηνών από την κοινοποίηση
της απόφασης που εκδόθηκε επί της αιτήσεως
θεραπείας ή από τη λήξη της τρίμηνης προθεσμίας της
παραγράφου 14 του άρθρου 76 του παρόντος. Εάν το
έργο εκτελείται στην περιφέρεια δύο ή περισσότερων
εφετείων, η αίτηση για τον καθορισμό του αρμόδιου
εφετείου, σύμφωνα με την παράγραφο 2, υποβάλλεται
μέσα στην ίδια δίμηνη ανατρεπτική προθεσμία. Στην
περίπτωση αυτή η δίμηνη ανατρεπτική προθεσμία για
άσκηση προσφυγής αρχίζει από τη δημοσίευση της απόφασης
του Προέδρου του Συμβουλίου Επικρατείας ή του
Αρείου Πάγου. Δεν απαιτείται η τήρηση ενδικοφανούς
προδικασίας στις περιπτώσεις που ασκείται από τον
ενδιαφερόμενο αγωγή, στο δικόγραφο της οποίας δεν
σωρεύεται αίτημα ακύρωσης ή τροποποίησης διοικητικής
πράξης ή παράλειψης.
4. Η υπόθεση συζητείται σε δικάσιμο που ορίζεται
όσο το δυνατόν συντομότερα. Οι διάδικοι υποχρεούνται
να προσκομίσουν κατά την πρώτη συζήτηση όλα
τα αποδεικτικά μέσα. Το δικαστήριο λαμβάνει υπόψη
και αποδεικτικά μέσα που δεν πληρούν τους όρους
του νόμου. Αν ο φάκελος της υπόθεσης δεν αποσταλεί
στο διοικητικό εφετείο από τη Διοίκηση, η συζήτηση
αναβάλλεται σε νέα δικάσιμο, κατά την οποία η υπόθεση
συζητείται με βάση τα στοιχεία που προσκομίζει
ο προσφεύγων, αν το ζητήσει ο ίδιος.
5. Η συζήτηση και η διεξαγωγή της απόδειξης ολοκληρώνονται
σε μια δικάσιμο, ανεξάρτητα από τη δικαιοδοσία
που υπάγεται η υπόθεση. Αν ο χρόνος δεν
επαρκεί, επιτρέπεται διακοπή για άλλη ημέρα και ώρα
ενώπιον των ίδιων δικαστών, με προφορική ανακοίνωση
που καταχωρίζεται στα πρακτικά και επέχει θέση κλήτευσης
όλων των διαδίκων, των μαρτύρων και εκείνων
που δεν παρίστανται.
Ένορκες βεβαιώσεις ενώπιον ειρηνοδίκη ή συμβολαιογράφου
ή προξένου λαμβάνονται υπόψη μόνο αν έχουν
δοθεί ύστερα από κλήτευση του αντιδίκου τρεις (3)
τουλάχιστον εργάσιμες ημέρες πριν από τη βεβαίωση
και, αν πρόκειται να δοθούν στην αλλοδαπή, οκτώ (8)
τουλάχιστον ημέρες πριν από αυτή. Η απόφαση εκδίδεται
το ταχύτερο και αρκεί πιθανολόγηση. Οι αποφάσεις
του διοικητικού ή πολιτικού εφετείου είναι αμέσως
εκτελεστές.
6. Η αίτηση αναίρεσης κατά των αποφάσεων του
πολιτικού εφετείου επιτρέπεται μόνο για τους λόγους
που αναφέρονται στο άρθρο 559 αριθμός 1 έως 7, 9, 16,
17, 19 και 20 του Κώδικα Πολιτικής Δικονομίας. Αν από
την εκτέλεση της απόφασης πιθανολογείται κίνδυνος
βλάβης, της οποίας η αποκατάσταση δεν είναι εύκολη,
μπορεί να διαταχθεί με αίτηση κάποιου από τους
διαδίκους η ολική ή εν μέρει αναστολή της εκτέλεσης
της προσβαλλόμενης απόφασης, με τον όρο παροχής
ανάλογης εγγύησης ή και χωρίς εγγύηση ή να εξαρτηθεί
η εκτέλεση της απόφασης από την παροχή εγγύησης
από το διάδικο που έχει νικήσει. Για την αίτηση αποφαίνεται,
συνεδριάζοντας ως συμβούλιο, χωρίς υποχρεωτική
κλήτευση των διαδίκων, το αρμόδιο τμήμα
του Συμβουλίου της Επικρατείας ή του Αρείου Πάγου,
το οποίο συγκροτείται από τρία μέλη, στα οποία περιλαμβάνεται
υποχρεωτικά ο εισηγητής της υπόθεσης. Η
απόφαση της αναστολής μπορεί κατά τον ίδιο τρόπο να
ανακληθεί, με αίτηση κάποιου από τους διαδίκους έως
και κατά την πρώτη συζήτηση της αναίρεσης.
7. Σε περίπτωση που ο κύριος του έργου ή ο φορέας
κατασκευής ασκήσει αναίρεση, με αίτηση του αναδόχου,
μπορεί μέχρι την εκδίκασή της να γίνει συμβιβασμός.
Για το συμβιβασμό εκδίδεται απόφαση του Υπουργού
Περιβάλλοντος, Χωροταξίας και Δημόσιων Έργων ή του
αρμόδιου οργάνου των φορέων που εκτελούν δημόσια
έργα, μετά από γνώμη του αρμόδιου τεχνικού συμβουλίου.
Μετά την αποδοχή αυτής από τον ανάδοχο, ο
κύριος του έργου ή ο φορέας κατασκευής παραιτείται
από την αναίρεση.
8. Αν ο ανάδοχος του έργου είναι κοινοπραξία, η προσφυγή
ασκείται είτε από την ίδια είτε από όλα τα μέλη
της, που μεταξύ τους στην περίπτωση αυτή υπάρχει
αναγκαστική ομοδικία.

Άρθρο 78
Διαιτητική επίλυση διαφορών
1. Στη διακήρυξη διαγωνισμού ή στη με κάθε τρόπο
καταρτιζόμενη σύμβαση εκτέλεσης έργου μπορεί να
εγκριθεί και περιληφθεί ρήτρα διαιτησίας.
2. Η σχετική έγκριση και οι όροι της διαιτησίας καθορίζονται
χωρίς καμία δέσμευση από οποιαδήποτε
άλλη διάταξη, με κοινή απόφαση των Υπουργών Περιβάλλοντος,
Χωροταξίας και Δημόσιων Έργων, Οικονομίας
και Οικονομικών και του αρμόδιου κατά περίπτωση
Υπουργού.
ΚΕΦΑΛΑΙΟ Δ΄
ΑΥΤΕΠΙΣΤΑΣΙΑ

Άρθρο 79
Εκτέλεση εργασιών με αυτεπιστασία
1. Η εκτέλεση εργασιών με αυτεπιστασία, όταν συντρέχουν
οι σχετικές προϋποθέσεις της περίπτωσης β΄ της
παραγράφου 1 του άρθρου 2 του παρόντος, αποφασίζεται
από την προϊσταμένη αρχή μετά από εισήγηση
της διευθύνουσας υπηρεσίας. Για την απόφαση αυτή
λαμβάνονται υπόψη ιδίως η φύση των εργασιών, η διάρθρωση
των υπηρεσιών, το τυχόν υπάρχον εργατοτεχνικό
προσωπικό, ο διαθέσιμος μηχανικός εξοπλισμός
και γενικά η οικονομία της κατασκευής. Η διευθύνουσα
υπηρεσία ορίζει τεχνικό υπάλληλο ως επιβλέποντα και
άλλους υπαλλήλους ως βοηθούς του εφόσον απαιτείται.
Με μέριμνα της υπηρεσίας συντάσσεται χρονοδιάγραμμα
και αναλυτικό πρόγραμμα κατασκευής. Συντάσσεται
επίσης προμέτρηση των απαιτούμενων υλικών, προγραμ
ματίζεται ο αριθμός, οι ειδικότητες και η διάρκεια
απασχόλησης του εργατοτεχνικού προσωπικού, καθώς
και ο αριθμός, το είδος και η διάρκεια απασχόλησης
του μηχανικού εξοπλισμού που είναι απαραίτητα για
την εκτέλεση του έργου.
2. Ο απαιτούμενος αριθμός του προσωπικού και των
μηχανημάτων, οι ποσότητες των υλικών, ο τρόπος και
ο ρυθμός απασχόλησης του προσωπικού, ανάλωσης
υλικών, μίσθωσης και χρήσης μηχανημάτων και όλα τα
άλλα αναγκαία για την εκτέλεση του έργου στοιχεία
εγκρίνονται από τη διευθύνουσα υπηρεσία. Ο αριθμός
των μηχανημάτων έργων των οποίων η αγορά είναι
τυχόν αναγκαία για την κατασκευή του έργου εγκρίνεται
από την προϊσταμένη αρχή από την οποία επίσης
εγκρίνεται και ο τρόπος εκμετάλλευσης των μηχανημάτων
μετά τη χρήση τους στο έργο.
3. Το απαιτούμενο προσωπικό προσλαμβάνεται σύμφωνα
με τις ισχύουσες για το φορέα κατασκευής σχετικές
διατάξεις. Απαιτούμενο προσωπικό μπορεί και ο
κύριος του έργου να διαθέσει ή να προσλάβει σύμφωνα
με τις ισχύουσες γι’ αυτόν διατάξεις. Στο προσωπικό
αυτό μπορεί να περιλαμβάνεται υπαλληλικό και εργατοτεχνικό
προσωπικό οποιασδήποτε ειδικότητας αναγκαίας
για την κατασκευή και την τεχνικοοικονομική
διοίκηση του έργου.
4. Από τις διατιθέμενες για το έργο πιστώσεις καταβάλλονται,
με βάση νόμιμα δικαιολογητικά, όλες οι
δαπάνες που πραγματοποιούνται για το έργο όπως
είναι οι μισθοί, τα ημερομίσθια και οι σχετικές εργοδοτικές
επιβαρύνσεις του προσωπικού της προηγούμενης
παραγράφου, οι δαπάνες προμήθειας μηχανημάτων και
εξοπλισμού, η αξία των υλικών και οι δαπάνες διαλογής,
αποθήκευσης, μεταφοράς και χρήσης τους, τα μισθώματα
μηχανημάτων, τα ασφάλιστρα και οι δαπάνες λειτουργίας
τους, οι αμοιβές για παροχή υπηρεσιών και το
αντάλλαγμα για την υπεργολαβική εκτέλεση εργασιών
με υλικά ή χωρίς υλικά (φατούρα).
5. Για την αγορά των υλικών και μηχανημάτων, τη
μίσθωση μηχανικού εξοπλισμού ή την εκτέλεση μεταφορών,
εφαρμόζονται οι αντίστοιχες διατάξεις που διέπουν
κάθε φορά το φορέα κατασκευής. Για την ανάδειξη
εργολάβων επί μέρους εργασιών που περιλαμβάνονται
στην απολογιστική εκτέλεση, εφαρμόζονται οι διατάξεις
του παρόντος Κώδικα.
6. Κατά την εκτέλεση έργου με αυτεπιστασία τηρείται
με ευθύνη της υπηρεσίας ημερολόγιο ανάλογο με το
επιβαλλόμενο για οποιαδήποτε απολογιστική εκτέλεση
εργασιών της παραγράφου 9 του άρθρου 55 του
παρόντος.
7. Για τις εργασίες που εκτελούνται με αυτεπιστασία
συντάσσεται επιμέτρησή τους και απολογισμός της δαπάνης.
Για την παραλαβή τους εφαρμόζονται ανάλογα
οι διατάξεις των άρθρων 73 και 75 του παρόντος.

  ΜΕΡΟΣ III
ΕΡΓΟΛΗΠΤΙΚΕΣ ΕΠΙΧΕΙΡΗΣΕΙΣ – ΜΗΤΡΩΑ

ΚΕΦΑΛΑΙΟ Α΄
ΕΡΓΟΛΗΠΤΙΚΕΣ ΕΠΙΧΕΙΡΗΣΕΙΣ

Άρθρο 80
Γενικές Διατάξεις
1. Την κατασκευή δημοσίων έργων επιτρέπεται να
αναλαμβάνουν ημεδαπές επιχειρήσεις που είναι εγγεγραμμένες
στο Μητρώο Εργοληπτικών Επιχειρήσεων
(Μ.Ε.ΕΠ.) και στην αντίστοιχη με το έργο κατηγορία και
τάξη εγγραφής, καθώς και εργοληπτικές επιχειρήσεις
κρατών  Μελών της Ευρωπαϊκής Ένωσης και του Ευρωπαϊκού
Οικονομικού Χώρου (Ε.Ο.Χ.), σύμφωνα με τις
εκάστοτε ισχύουσες διατάξεις.
Οι επιχειρήσεις αυτές μπορεί να είναι ατομικές ή
εταιρείες οποιασδήποτε νομικής μορφής ή συνεταιρισμοί,
όπως ειδικότερα ορίζεται στην παράγραφο 10
του άρθρου 100 του παρόντος. Το Μ.Ε.ΕΠ. τηρείται στο
Υπουργείο Περιβάλλοντος, Χωροταξίας και Δημόσιων
Έργων, σύμφωνα με το άρθρο 92 του παρόντος για την
παρακολούθηση της τεχνικής και οικονομικής ικανότητας
των εργοληπτικών επιχειρήσεων που επιθυμούν να
αναλαμβάνουν την εκτέλεση δημοσίων έργων.
2. Κατασκευαστικές επιχειρήσεις χωρών εκτός Ευρωπαϊκής
Ένωσης και Ε.Ο.Χ., που έχουν τα ουσιαστικά
προσόντα, γίνονται δεκτές στους διαγωνισμούς και
μπορούν να αναλάβουν την εκτέλεση δημοσίων έργων
σε όσες περιπτώσεις αυτό προκύπτει από διεθνείς υποχρεώσεις
της χώρας. Σε άλλες περιπτώσεις αλλοδαπές
κατασκευαστικές επιχειρήσεις μπορεί να γίνουν δεκτές,
όταν προκηρύσσεται ειδικός διεθνής διαγωνισμός σύμφωνα
με διακήρυξη ή τύπους διακήρυξης που εγκρίνονται
από τον Υπουργό Περιβάλλοντος, Χωροταξίας και
Δημόσιων Έργων.
3. Για την παρακολούθηση της τεχνικής εμπειρίας
στην κατασκευή έργων των προσώπων που στελεχώνουν
τις εργοληπτικές επιχειρήσεις του Μ.Ε.ΕΠ., τηρείται
στο Υπουργείο Περιβάλλοντος, Χωροταξίας και
Δημόσιων Έργων, Μητρώο Εμπειρίας Κατασκευαστών
(Μ.Ε.Κ.), σύμφωνα με τις διατάξεις του άρθρου 107 του
παρόντος.
4. Με την επιφύλαξη των διατάξεων των παραγράφων
1 και 2, η εγγραφή στο Μ.Ε.ΕΠ. μιας επιχείρησης και η
διατήρηση σε ισχύ της εγγραφής αυτής με την αναθεώρησή
της, όπως προβλέπεται από τις διατάξεις των
άρθρων 96 και 97 του παρόντος, αποτελεί αναγκαία
προϋπόθεση για την ανάληψη από την επιχείρηση αυτή
της κατασκευής δημοσίου έργου, κατά τις διατάξεις
του παρόντος.

Άρθρο 81
Παραβάσεις στην εκπλήρωση υποχρεώσεων
1. Οι εργοληπτικές επιχειρήσεις, που αναλαμβάνουν
την εκτέλεση δημοσίων έργων, υπόκεινται στον έλεγχο
της Γ.Γ.Δ.Ε. του Υπουργείου Περιβάλλοντος, Χωροταξίας
και Δημόσιων Έργων. Ο Υπουργός Περιβάλλοντος,
Χωροταξίας και Δημόσιων Έργων για παραβάσεις στην
εκπλήρωση των υποχρεώσεών τους μπορεί να επιβάλει
στις επιχειρήσεις αυτές διοικητική ποινή προστίμου μέχρι
ενάμισι εκατομμυρίου (1.500.000) ευρώ, σύμφωνα με
τα οριζόμενα στις επόμενες παραγράφους.
Με απόφαση του αυτού Υπουργού μπορεί να αυξάνεται
το ανωτέρω ποσό.
Παράβαση στην εκπλήρωση των υποχρεώσεων είναι,
ιδίως, η κατά την εκτέλεση του έργου έλλειψη προσήκουσας
προστασίας του περιβάλλοντος ή παράλειψη
λήψης μέτρων για την αποκατάστασή του, η μη
λήψη μέτρων προστασίας του κοινού, η παρακώλυση
λειτουργίας ή βλάβη ή καθυστέρηση στην αποκατάσταση
φθορών σε άλλα δημόσια έργα ή κοινόχρηστα
πράγματα. Η διοικητική αυτή ποινή είναι ανεξάρτητη
από την τυχόν ποινική ή αστική ευθύνη. Το πρόστιμο
της παραγράφου αυτής εισπράττεται σύμφωνα με τις
διατάξεις του νόμου περί εισπράξεως δημοσίων εσόδων.
Η ανακοπή κατά της πράξης επιβολής του προστίμου
ασκείται ενώπιον του τριμελούς διοικητικού εφετείου,
το οποίο δικάζει σε πρώτο και τελευταίο βαθμό. Από
το έσοδο αυτό αποδίδεται στην «Τ.Ε.Ο. Α.Ε.» ποσοστό
που καθορίζεται, με κοινή απόφαση των Υπουργών
Περιβάλλοντος, Χωροταξίας και Δημόσιων Έργων και
Οικονομίας και Οικονομικών. Με την απόφαση αυτή καθορίζεται
ο τρόπος απόδοσης των σχετικών ποσών και
κάθε άλλη λεπτομέρεια.
2. Το ανωτέρω πρόστιμο δεν μπορεί να είναι μικρότερο
των τριακοσίων χιλιάδων (300.000) ευρώ, αν πρόκειται
για επικίνδυνες για το κοινό παραβάσεις ή παραλείψεις.
Το ίδιο ισχύει και αν η υπαίτια εργοληπτική επιχείρηση
έχει διαπράξει επανειλημμένα παραβάσεις. Το πρόστιμο
δεν μπορεί να είναι ανώτερο από τριακόσιες χιλιάδες
(300.000) ευρώ αν η παράβαση δεν ήταν επικίνδυνη
για το κοινό και η επιχείρηση μέχρι την υποβολή των
αντιρρήσεών της που προβλέπονται στην παράγραφο
5 έχει άρει την παράλειψη ή παράβαση και έχει καλέσει
έγκαιρα την αρμόδια υπηρεσία να διαπιστώσει την
άρση.
3. Οι πιο πάνω παραβάσεις διαπιστώνονται με έκθεση
τεχνικού υπαλλήλου της Διεύθυνσης Δημόσιων Έργων ή
της Διεύθυνσης Εκτέλεσης Συντήρησης Έργων (Δ.Ε.Σ.Ε.)
της Περιφέρειας στην οποία διαπράττεται η παράβαση
ανεξάρτητα από το φορέα κατασκευής του έργου ή
των Διευθύνσεων Κατασκευής Έργων τέως μείζονος
Πρωτεύουσας της Γ.Γ.Δ.Ε..
4. Η έκθεση συντάσσεται ύστερα από αυτοψία και
περιλαμβάνει τα στοιχεία του υπαλλήλου που τη συντάσσει,
τα στοιχεία της εργοληπτικής επιχείρησης που
διαπράττει την παράβαση, το έργο που εκτελείται ή
εκτελέστηκε με μνεία του φορέα κατασκευής, περιγραφή
της παράβασης, της έκτασης, της διάρκειας και
των συνεπειών της, μνεία των στοιχείων που θεμελιώνουν
την υπαιτιότητα της επιχείρησης και κάθε άλλο
στοιχείο χρήσιμο για την εκτίμηση της παράβασης και
επιμέτρηση της ποινής.
5. Η έκθεση αυτή θεωρείται από τον προϊστάμενο της
υπηρεσίας στην οποία ανήκει ο υπάλληλος που τη συνέταξε
και κοινοποιείται στην εργοληπτική επιχείρηση,
που μπορεί μέσα σε ανατρεπτική προθεσμία δέκα (10)
ημερών να καταθέσει στην υπηρεσία αυτή αντιρρήσεις.
Η έκθεση και οι εμπρόθεσμες αντιρρήσεις υποβάλλονται
αμέσως στη Διεύθυνση Μητρώων και Τεχνικών Επαγγελμάτων
της Γ.Γ.Δ.Ε..
Με την απόφαση για την υποβολή της διοικητικής
ποινής του προστίμου ο Υπουργός Περιβάλλοντος, Χωροταξίας
και Δημόσιων Έργων αποφαίνεται και για τις
υποβληθείσες αντιρρήσεις. Η απόφαση αυτή αποτελεί
τίτλο βεβαίωσης στην αρμόδια Δημόσια Οικονομική
Υπηρεσία (Δ.Ο.Υ.).
6. Αντίγραφο της έκθεσης, αμέσως μετά τη θεώρησή
της, διαβιβάζεται και στην αρμόδια για την εκτέλεση του
έργου υπηρεσία, για να λάβει τα μέτρα της, σύμφωνα
με τη σχετική σύμβαση με την υπαίτια επιχείρηση.
7. Ο Υπουργός Περιβάλλοντος, Χωροταξίας και Δημόσιων
Έργων μπορεί να διατάξει οποιονδήποτε τεχνικό
υπάλληλο του Υπουργείου να προβεί στη διαπίστωση
παραβάσεων. Αν ο υπάλληλος ανήκει στην κεντρική
υπηρεσία του Υπουργείου, η έκθεση θεωρείται από τον
προϊστάμενο της Διεύθυνσης στην οποία υπηρετεί ο
υπάλληλος αυτός και σε αυτή τη Διεύθυνση γίνεται και
η κατάθεση των σχετικών αντιρρήσεων.

Άρθρο 82
Πειθαρχικός Έλεγχος
1. Οι εργοληπτικές επιχειρήσεις, που αναλαμβάνουν
την εκτέλεση δημοσίων έργων και τα στελέχη των επιχειρήσεων
αυτών, υπόκεινται σε πειθαρχικό έλεγχο για
κάθε υπαίτια αθέτηση των αναλαμβανόμενων υποχρεώσεων
έναντι του κυρίου ή του φορέα κατασκευής του
έργου, καθώς και για κάθε συμπεριφορά ασυμβίβαστη
με την εργολαβική τους ιδιότητα και ιδίως για χρήση
της βεβαιώσεως χωρίς να συντρέχουν οι νόμιμες
προϋποθέσεις, δυστροπία για επανόρθωση σοβαρών
κακοτεχνιών που έχουν βεβαιωθεί, έκπτωση, ενσυνείδητη
προσπάθεια διαφόρου ποσοτικής εμφανίσεως των
εκτελεσθεισών εργασιών, ψευδή δήλωση προς τον κύριο
του έργου όταν αυτή απαιτείται από τις κείμενες διατάξεις,
παράλειψη της υποχρέωσης του αναδόχου για
την τακτική καταβολή των αποδοχών του προσωπικού
του εργοταξίου του, παράνομη εκχώρηση του έργου ή
τμήματος αυτού, ύπαρξη σοβαρών ενδείξεων ότι έγινε
συνεννόηση των συναγωνιζόμενων προς αποφυγή
πραγματικού συναγωνισμού και κάθε άλλη παράβαση
των υποχρεώσεων του αναδόχου που προβλέπονται
από την περί δημοσίων έργων νομοθεσία.
2. Ο πειθαρχικός αυτός έλεγχος, που ασκείται στις
εργοληπτικές επιχειρήσεις και τα στελέχη τους, είναι
ανεξάρτητος από τον έλεγχο που ασκείται, σύμφωνα
με τις ισχύουσες διατάξεις, για την αναθεώρηση και
κατάταξη στις κατηγορίες των έργων και τάξεις του
Μ.Ε.ΕΠ., από την υπηρεσία τήρησης των Μητρώων της
Γ.Γ.Δ.Ε. του Υπουργείου Περιβάλλοντος, Χωροταξίας
και Δημόσιων Έργων.
3. Σε περίπτωση αθέτησης των υποχρεώσεων ή διάπραξης
άλλων παραβάσεων επιβάλλονται διοικητικές
και παρεπόμενες χρηματικές κυρώσεις. Οι διοικητικές
κυρώσεις αυτές είναι:
α) Ο αποκλεισμός από δημοπρασίες της εργοληπτικής
επιχείρησης μέχρι έξι (6) μήνες.
β) Ο υποβιβασμός της τάξης της εργοληπτικής επιχείρησης
από ορισμένες ή όλες τις κατηγορίες έργων.
γ) Η προσωρινή διαγραφή της εργοληπτικής επιχείρησης
ή του στελέχους της από το Μητρώο που τηρεί
η αρμόδια υπηρεσία της Γ.Γ.Δ.Ε., από έξι (6) μήνες έως
τρία (3) έτη.
δ) Η οριστική διαγραφή της επιχείρησης ή του στελέχους
της από τα τηρούμενα ως άνω Μητρώα.
Η διοικητική κύρωση της περίπτωσης α΄ επιβάλλεται
από τον Υπουργό Περιβάλλοντος, Χωροταξίας και
Δημόσιων Έργων ύστερα από εισήγηση της αρμόδιας
τεχνικής υπηρεσίας. Οι λοιπές διοικητικές κυρώσεις
των περιπτώσεων β΄, γ΄ και δ΄ επιβάλλονται από το
πρωτοβάθμιο και δευτεροβάθμιο πειθαρχικό συμβούλιο,
σύμφωνα με τα οριζόμενα στα επόμενα άρθρα. Η
παραπομπή στο πειθαρχικό συμβούλιο γίνεται από τον
Υπουργό Περιβάλλοντος, Χωροταξίας και Δημόσιων Έργων
ή την αρμόδια τεχνική υπηρεσία ή την προϊσταμένη
αρχή, σύμφωνα με τα οριζόμενα στην παράγραφο 7 του
άρθρου 87 του παρόντος.
4. Παρεπόμενη πειθαρχική συνέπεια αποτελεί η επιβολή
χρηματικής κύρωσης, σε βάρος των εργοληπτικών
επιχειρήσεων και των στελεχών τους, στους οποίους
έχουν ήδη επιβληθεί οι διοικητικές κυρώσεις της παραγράφου
5. Για τον καθορισμό της επιβαλλόμενης διοικητικής
κύρωσης και του αντίστοιχου χρηματικού προστίμου, το
ύψος του οποίου δεν μπορεί να υπερβαίνει το ενάμισι
εκατομμύριο (1.500.000) ευρώ, σύμφωνα με τις ανωτέρω
διατάξεις, το Πειθαρχικό Συμβούλιο συνεκτιμά ιδίως
τις συνθήκες διάπραξης της παράβασης, τη δυστροπία
της εργοληπτικής επιχείρησης για επανόρθωση της
παράβασης και την τυχόν κατ’ εξακολούθηση διάπραξη
παρόμοιων παραβάσεων εκ μέρους της ίδιας εργοληπτικής
επιχείρησης ή των στελεχών της.
6. Τα ανωτέρω χρηματικά πρόστιμα εισπράττονται
σύμφωνα με τις διατάξεις του νόμου περί εισπράξεως
δημοσίων εσόδων.
Η ανακοπή κατά της πράξης επιβολής του προστίμου
ασκείται ενώπιον του τριμελούς διοικητικού εφετείου,
το οποίο δικάζει σε πρώτο και τελευταίο βαθμό.
7. Με προεδρικό διάταγμα καθορίζεται η επιβολή παρεπόμενων
χρηματικών κυρώσεων, το ύψος αυτών, που δεν
μπορεί να υπερβεί το ενάμισι εκατομμύριο (1.500.000)
ευρώ και τα όργανα που τις επιβάλλουν, καθώς και η
σχετική διαδικασία, η συγκρότηση και λειτουργία εν
γένει των πειθαρχικών συμβουλίων, πρωτοβάθμιων και
δευτεροβάθμιων, στα οποία θα συμμετέχουν και εκπρόσωποι
των εργοληπτικών οργανώσεων και του Τ.Ε.Ε.,
η πειθαρχική εν γένει διαδικασία, οι δικαιούμενοι να
ασκήσουν πειθαρχική αγωγή, η άσκηση εφέσεως, οι
προθεσμίες και παραγραφές, οι λόγοι αναστολής και
διακοπής αυτής, οι ειδικότερες σχέσεις προς ενδεχόμενες
συναφείς αποφάσεις διοικητικών, πολιτικών και
ποινικών δικαστηρίων, ως και κάθε λεπτομέρεια σχετικά
με την άσκηση πειθαρχικού ελέγχου.
Για τις εργοληπτικές επιχειρήσεις, που μπορούν να
αναλάβουν την κατασκευή δημοσίων έργων και δεν είναι
εγγεγραμμένες στο Μ.Ε.ΕΠ., εκδίδεται απόφαση του
Υπουργού Περιβάλλοντος, Χωροταξίας και Δημόσιων
Έργων με την οποία ρυθμίζονται όλα τα σχετικά θέματα
με τις διοικητικές και παρεπόμενες χρηματικές
κυρώσεις.
8. Η διαδικασία επιβολής του προστίμου της παραγράφου
1 του άρθρου 81 του παρόντος καθορίζεται με
απόφαση του Υπουργού Περιβάλλοντος, Χωροταξίας
και Δημόσιων Έργων.

Άρθρο 83
Λήξη πειθαρχικής ευθύνης
1. Οι εργοληπτικές επιχειρήσεις και τα στελέχη τους,
που για οποιονδήποτε λόγο έχουν αποβάλει την ιδιότητα
αυτή, δεν διώκονται πειθαρχικά, εκτός αν συντρέχει
περίπτωση παρεπόμενης χρηματικής κύρωσης σε
βάρος τους.
2. Σε κάθε περίπτωση, συνεχίζεται η πειθαρχική δίωξη
που έχει αρχίσει. Η δίωξη αυτή διακόπτεται σε
περίπτωση οριστικής διαγραφής της επιχείρησης ή του
στελέχους της από τα τηρούμενα Μητρώα ή θανάτου
ή οριστικής εξόδου από το επάγγελμα.

Άρθρο 84
Παραγραφή
1. Οι πειθαρχικές παραβάσεις των εργοληπτικών επιχειρήσεων
και των στελεχών τους παραγράφονται μετά
από δεκαοκτώ (18) μήνες από το χρόνο που διαπράχθηκαν.
2. Οι πράξεις που απευθύνονται κατά της εργοληπτικής
επιχείρησης ή του στελέχους της για τη δίωξη της
παράβασης διακόπτουν την παραγραφή. Μέσα όμως
σε δεκαοκτώ (18) μήνες από την πρώτη αυτή διακοπή
του χρόνου της παραγραφής, πρέπει να έχει εκδοθεί η
απόφαση του Πρωτοβάθμιου Πειθαρχικού Συμβουλίου,
διαφορετικά η παράβαση παραγράφεται.
3. Πειθαρχική παράβαση η οποία παραγράφηκε, μετά
την έκδοση αποφάσεως του πρωτοβάθμιου πειθαρχικού
συμβουλίου, μπορεί να ληφθεί υπόψη σαν επιβαρυντική
περίπτωση στην επιμέτρηση της ποινής κατά την τιμωρία
άλλης πειθαρχικής παράβασης που διαπράχθηκε
πριν από την παραγραφή εκείνης.
4. Οι ποινές που επιβάλλονται ουδέποτε διαγράφονται
από το Μητρώο της εργοληπτικής επιχείρησης.
Οι παραβάσεις που παραγράφονται, μνημονεύονται
επίσης στο Μητρώο αυτό. Η μνεία αυτή ουδέποτε διαγράφεται
από το Μητρώο, στα χορηγούμενα όμως,
μετά από αίτηση της ίδιας εργοληπτικής επιχείρησης,
πιστοποιητικά πειθαρχικής κατάστασης δεν αναγράφονται
οι επιβληθείσες ποινές μετά τριετία από την
τελεσιδικία της πειθαρχικής απόφασης, εκτός αν αυτή
επέβαλε την ποινή της οριστικής διαγραφής από τα
τηρούμενα Μητρώα.

Άρθρο 85
Δεδικασμένο
1. Καμία εργοληπτική επιχείρηση ή στέλεχος αυτής
δεν διώκεται δεύτερη φορά για την ίδια πειθαρχική
παράβαση.
2. Για την ίδια πειθαρχική παράβαση μία μόνο ποινή
επιβάλλεται.
3. Με την ίδια πειθαρχική απόφαση μία ποινή επιβάλλεται,
εκτός αν συντρέχει περίπτωση παρεπόμενης
κύρωσης.

Άρθρο 86
Πειθαρχικά Συμβούλια
1. Για την εκδίκαση, σε πρώτο βαθμό, των πειθαρχικών
παραβάσεων των εργοληπτικών επιχειρήσεων και των
στελεχών τους, συνιστάται Πρωτοβάθμιο Πειθαρχικό
Συμβούλιο, που αποτελείται από:
α) Έναν (1) τεχνικό υπάλληλο, κατηγορίας ΠΕ, Προϊστάμενο
Διεύθυνσης της Γ.Γ.Δ.Ε. του Υπουργείου Περιβάλλοντος,
Χωροταξίας και Δημόσιων Έργων, ως
πρόεδρο.
β) Τρεις (3) τεχνικούς υπαλλήλους κατηγορίας ΠΕ της
Γ.Γ.Δ.Ε. του Υπουργείου Περιβάλλοντος, Χωροταξίας και
Δημόσιων Έργων.
γ) Δύο (2) εκπροσώπους των πανελλήνιων επαγγελματικών
εργοληπτικών ενώσεων, που υποδεικνύονται
σύμφωνα με τα κατωτέρω.
δ) Έναν (1) εκπρόσωπο του Τεχνικού Επιμελητηρίου
της Ελλάδας, που προτείνεται με τον αναπληρωτή του
από το Τ.Ε.Ε..
2. Ο πρόεδρος και τα μέλη της περίπτωσης β΄ ορίζονται
με τους αναπληρωτές τους, από τον Υπουργό
Περιβάλλοντος, Χωροταξίας και Δημόσιων Έργων με
την απόφαση συγκρότησης του Συμβουλίου.
3. Τα μέλη της περίπτωσης γ΄ της παραγράφου 1 και
οι αναπληρωτές τους υποδεικνύονται από τις επαγγελματικές
εργοληπτικές ενώσεις. Για την υπόδειξή
τους καλούνται οι σχετικές εργοληπτικές ενώσεις να
υποδείξουν κοινούς εκπροσώπους. Σε περίπτωση που
οι διάφορες ενώσεις υποδείξουν διάφορα πρόσωπα ως
μέλη, ο Υπουργός Περιβάλλοντος, Χωροταξίας και Δημόσιων
Έργων επιλέγει τα τακτικά και αναπληρωματικά
μέλη από τα πρόσωπα που υποδείχθηκαν.
Οι εκπρόσωποι των πανελληνίων επαγγελματικών
εργοληπτικών ενώσεων και του Τ.Ε.Ε. προτείνονται με
τους αναπληρωτές τους μέσα σε έναν (1) μήνα από την
κοινοποίηση του σχετικού εγγράφου του Υπουργείου
Περιβάλλοντος, Χωροταξίας και Δημόσιων Έργων. Αν
περάσει άπρακτη η προθεσμία γίνεται έγγραφη υπόμνηση
και τάσσεται νέα προθεσμία που δεν μπορεί να είναι
μικρότερη των πέντε (5) ημερών. Μετά την πάροδο της
προθεσμίας αυτής ο Υπουργός Περιβάλλοντος, Χωροταξίας
και Δημόσιων Έργων μπορεί να ορίσει οίκοθεν
τα μέλη αυτά.
4. Η θητεία του προέδρου και των μελών του Πειθαρχικού
Συμβουλίου ορίζεται για δύο (2) ημερολογιακά έτη,
αρχίζει την 1η Ιανουαρίου του πρώτου έτους και λήγει
την 31η Δεκεμβρίου του δεύτερου έτους. Η συγκρότηση
γίνεται με απόφαση του Υπουργού Περιβάλλοντος,
Χωροταξίας και Δημόσιων Έργων που εκδίδεται μέσα
στο Δεκέμβριο κάθε δεύτερου έτους. Στη διάρκεια της
θητείας, αντικατάσταση μέλους επιτρέπεται μόνο για
εύλογη αιτία. Σε περίπτωση αντικατάστασης μέλους το
νέο μέλος διανύει το υπόλοιπο της θητείας.
5. Τα μέλη των πειθαρχικών συμβουλίων καλούνται
στις συνεδριάσεις σύμφωνα με το άρθρο 14 του ν. 2690/
1999 (ΦΕΚ 45 Α΄). Τα αναπληρωματικά μέλη συμμετέχουν
στο Συμβούλιο σε περίπτωση έλλειψης, απουσίας
ή κωλύματος του τακτικού μέλους. Για το γεγονός αυτό
γίνεται ρητή μνεία στα πρακτικά.
Καθήκοντα γραμματέα του συμβουλίου εκτελεί υπάλληλος
της Γ.Γ.Δ.Ε., που ορίζεται με τον αναπληρωτή
του από τον Υπουργό Περιβάλλοντος, Χωροταξίας και
Δημόσιων Έργων.
6. Το Συμβούλιο βρίσκεται σε απαρτία, όταν παρίσταται
ο πρόεδρος και τρία (3) μέλη αυτού.
Οι αποφάσεις λαμβάνονται κατά πλειοψηφία των παρόντων.
Σε περίπτωση ισοψηφίας υπερισχύει η γνώμη
του προέδρου του Συμβουλίου.
Τα πρακτικά και τις αποφάσεις του Συμβουλίου υπογράφει
ο πρόεδρος και ο γραμματέας αυτού. Στα πρακτικά
καταχωρίζεται συνοπτικά και η γνώμη των τυχόν
μειοψηφούντων μελών.
Το Πρωτοβάθμιο Πειθαρχικό Συμβούλιο εδρεύει στη
Γ.Γ.Δ.Ε. του Υπουργείου Περιβάλλοντος, Χωροταξίας και
Δημόσιων Έργων και εξυπηρετείται από τη Διεύθυνση
Μητρώων και Τεχνικών Επαγγελμάτων της ίδιας Γενικής
Γραμματείας.
7. Για την εκδίκαση των εφέσεων κατά των αποφάσεων
του Πρωτοβάθμιου Πειθαρχικού Συμβουλίου
συνιστάται Δευτεροβάθμιο Πειθαρχικό Συμβούλιο, που
αποτελείται από:
α) Έναν (1) τεχνικό υπάλληλο, Προϊστάμενο Γενικής
Διεύθυνσης της Γ.Γ.Δ.Ε. του Υπουργείου Περιβάλλοντος,
Χωροταξίας και Δημόσιων Έργων, ως πρόεδρο.
β) Τον προϊστάμενο του γραφείου Νομικού Συμβούλου
στη Γ.Γ.Δ.Ε., με αναπληρωτή του τον αρχαιότερο
πάρεδρο στο ίδιο Γραφείο.
γ) Δύο (2) τεχνικούς υπαλλήλους κατηγορίας ΠΕ, Προϊστάμενους
Διεύθυνσης της Γ.Γ.Δ.Ε. του Υπουργείου Περιβάλλοντος,
Χωροταξίας και Δημόσιων Έργων.
δ) Δύο (2) εκπροσώπους των πανελλήνιων επαγγελματικών
εργοληπτικών ενώσεων.
ε) Έναν (1) εκπρόσωπο του Τεχνικού Επιμελητηρίου
της Ελλάδας, που προτείνεται με τον αναπληρωτή του
από το Τ.Ε.Ε..
8. Οι παράγραφοι 2 έως και 6 εφαρμόζονται αναλόγως
και στο Δευτεροβάθμιο Πειθαρχικό Συμβούλιο. Το
Δευτεροβάθμιο Συμβούλιο βρίσκεται σε απαρτία, όταν
παρίσταται ο πρόεδρος και τέσσερα (4) μέλη αυτού. Για
την επιβολή της ποινής της οριστικής διαγραφής της
επιχείρησης ή του στελέχους της από τα τηρούμενα
Μητρώα, απαιτείται να ψηφίσουν υπέρ αυτής τουλάχιστον
τα πέντε (5) από τα μέλη του Δευτεροβάθμιου
Πειθαρχικού Συμβουλίου.
9. Στο Πρωτοβάθμιο και Δευτεροβάθμιο Πειθαρχικό
Συμβούλιο δεν μπορούν να μετέχουν οι κατ’ ευθεία
γραμμή εξ αίματος συγγενείς του διωκόμενου ή εκ πλαγίου
μέχρι και του τέταρτου βαθμού και ο σύζυγος ή εξ
αγχιστείας συγγενής μέχρι και του δεύτερου βαθμού.
Την εξαίρεση μπορούν να ζητήσουν τα μέλη του Συμβουλίου
οίκοθεν ή και ο διωκόμενος. Ο ίδιος μπορεί να
ζητήσει την εξαίρεση μέχρι δύο το πολύ μελών. Η αίτηση
για την εξαίρεση υποβάλλεται στον πρόεδρο πριν από
την έναρξη της συζήτησης και επ’ αυτής αποφασίζει το
Συμβούλιο μετά από σύσκεψη, χωρίς τη συμμετοχή του
μέλους του οποίου ζητείται η εξαίρεση.
10. Τα μέλη του Πρωτοβάθμιου Πειθαρχικού Συμβουλίου,
όπως και τα μέλη του Δευτεροβάθμιου Πειθαρχικού
Συμβουλίου, δεν πρέπει να μετέχουν ως πρόεδροι ή
μέλη στις Επιτροπές Μ.Ε.ΕΠ., Μ.Ε.Κ., και Γνωμοδοτική
Επιτροπή Μελετών (Γ.Ε.Μ.) της Γ.Γ.Δ.Ε. του Υπουργείου
Περιβάλλοντος, Χωροταξίας και Δημόσιων Έργων.

Άρθρο 87
Πειθαρχική δίωξη
1. Για την κίνηση της πειθαρχικής δίωξης, ο προϊστάμενος
της διευθύνουσας υπηρεσίας του έργου, κατά τη
δημοπράτηση ή την εκτέλεση του οποίου σημειώθηκε
η πειθαρχική παράβαση της εργοληπτικής επιχείρησης
ή του στελέχους της ή προέκυψαν σοβαρές ενδείξεις
ότι έγινε παράβαση, υποχρεούται να διαβιβάσει σχετική
πρόταση στον αρμόδιο προϊστάμενο της προϊσταμένης
του έργου αρχής.
2. Σε περιπτώσεις δημοσίων έργων που εκτελούνται
από φορείς του ευρύτερου δημόσιου τομέα που έχουν
εξαιρεθεί σύμφωνα με τις διατάξεις του άρθρου 1 παράγραφος
7 του παρόντος, από τις διατάξεις της νομοθεσίας
περί εκτελέσεως δημοσίων έργων, η ανωτέρω
πρόταση για πειθαρχική δίωξη γίνεται από τον προϊστάμενο
της αντίστοιχης υπηρεσίας του φορέα.
3. Για παραβάσεις που δεν σχετίζονται άμεσα με την
εκτέλεση ή τη δημοπράτηση του έργου, η υποχρέωση
πρότασης προς δίωξη υπάρχει για τον προϊστάμενο της
υπηρεσίας που έλαβε γνώση της παράβασης.
Εάν για την ίδια παράβαση επιληφθούν περισσότεροι
του ενός προϊστάμενοι, οι προτάσεις τους συνεκτιμώνται
για την άσκηση της πειθαρχικής δίωξης, σύμφωνα
με τις διατάξεις των επομένων παραγράφων.
4. Η πρόταση για πειθαρχική δίωξη περιλαμβάνει τα
στοιχεία των εργοληπτικών επιχειρήσεων ή των στελεχών
τους που διέπραξαν την παράβαση, περιγραφή
της παράβασης, συνοπτική αναφορά του τρόπου με τον
οποίο συγκεντρώθηκαν οι πληροφορίες και τα στοιχεία
της παράβασης, τα πρόσωπα τα οποία μπορούν να
χρησιμεύσουν ως μάρτυρες, τα έγγραφα ή επικυρωμένα
αντίγραφα αυτών που συνοδεύουν την παραπομπή και
κάθε άλλη σχετική χρήσιμη πληροφορία.
Στην πρόταση περιλαμβάνεται υποχρεωτικά η διεύθυνση
κατοικίας ή η έδρα της εργοληπτικής επιχείρησης
ή του στελέχους της εργοληπτικής επιχείρησης.
Η πρόταση παραπομπής κοινοποιείται στην εργοληπτική
επιχείρηση ή το στέλεχος που παραπέμπεται, με
αποδεικτικό επιδόσεως.
Σε περίπτωση κηρύξεως εκπτώτου του αναδόχου του
έργου, η πρόταση παραπομπής υποβάλλεται αμέσως
μετά την απόρριψη των ενστάσεων του αναδόχου κατά
της απόφασης, σύμφωνα με τις περί εκτελέσεως δημοσίων
έργων διατάξεις και συνοδεύεται απαραίτητα από
την απορριπτική αυτή απόφαση.
5. Ο αρμόδιος σύμφωνα με την παράγραφο 1 προϊστάμενος,
αφού λάβει την πρόταση για πειθαρχική δίωξη,
προβαίνει σε ουσιαστική εξέταση αυτής, υποχρεούμενος
να διεκπεραιώσει την υπόθεση σε εύλογο χρόνο, είτε
με αιτιολογημένη πράξη παραπομπής αυτής στο αρχείο
είτε με την άσκηση της πειθαρχικής δίωξης κατά
της υπαίτιας εργοληπτικής επιχείρησης ή του υπαίτιου
στελέχους αυτής.
Σε κάθε περίπτωση ο αρμόδιος για την άσκηση πειθαρχικής
δίωξης προϊστάμενος μπορεί να ζητήσει τη
διεξαγωγή ένορκης διοικητικής εξέτασης, εάν τα στοιχεία
της πρότασης δεν κριθούν επαρκή. Η διοικητική
αυτή εξέταση διενεργείται από τον παραπάνω αρμόδιο
προϊστάμενο ή από τον οριζόμενο από αυτόν ανώτερο
υπάλληλο της υπηρεσίας.
Αυτός που διεξάγει την εξέταση, μπορεί να προβεί
σε όλες τις απαραίτητες ενέργειες για την αυτοψία και
εξέταση προσώπων και σχετικών ιδιωτικών και δημοσίων
εγγράφων, εφαρμόζοντας τις σχετικές διατάξεις
του Κώδικα Ποινικής Δικονομίας.
Σε κάθε περίπτωση τα στοιχεία της παράβασης τίθενται
σε γνώση της εργοληπτικής επιχείρησης ή του
στελέχους που παραπέμπεται, για την υποβολή αντιρρήσεων
σε ανατρεπτική προθεσμία δέκα (10) ημερών.
6. Η παραπομπή της υπόθεσης στο αρχείο γίνεται
από τον αρμόδιο προϊστάμενο, εάν από την ουσιαστική
εξέταση της υπόθεσης πεισθεί ότι δεν υφίστανται ουσιώδεις
ενδείξεις ότι διεπράχθη πειθαρχική παράβαση.
Για την παραπομπή της υπόθεσης στο αρχείο, είτε
χωρίς τη διενέργεια διοικητικής εξέτασης είτε μετά την
υποβολή του πορίσματος αυτής, συντάσσεται σχετική
πράξη και αποστέλλεται έγγραφο στην υπηρεσία που
υπέβαλε την πρόταση δίωξης, το οποίο κοινοποιείται
επίσης στην αρμόδια για την τήρηση των Μητρώων
Υπηρεσία της Γ.Γ.Δ.Ε. του Υπουργείου Περιβάλλοντος,
Χωροταξίας και Δημόσιων Έργων και στην ενδιαφερόμενη
εργοληπτική επιχείρηση.
7. Για την άσκηση της πειθαρχικής δίωξης, ο αρμόδιος
προϊστάμενος απευθύνει έγγραφο προς τον Υπουργό
Περιβάλλοντος, Χωροταξίας και Δημόσιων Έργων μετά
του σχετικού φακέλου της υπόθεσης και τις εμπρόθεσμες
αντιρρήσεις της διωκόμενης εργοληπτικής επιχείρησης
ή του στελέχους της.
Το έγγραφο αυτό κοινοποιείται στην ενδιαφερόμενη
εργοληπτική επιχείρηση με αποδεικτικό επιδόσεως.
Ο Υπουργός Περιβάλλοντος, Χωροταξίας και Δημόσιων
Έργων μπορεί να μην ασκήσει πειθαρχική δίωξη, αν
δεν συντρέχουν οι προς τούτο νόμιμες προϋποθέσεις,
να επιβάλει στη διωκόμενη εργοληπτική επιχείρηση τη
διοικητική κύρωση του αποκλεισμού από δημοπρασίες
μέχρι έξι (6) μήνες και την παρεπόμενη χρηματική κύρωση
ή να παραπέμψει την υπόθεση για εκδίκαση στο
Πρωτοβάθμιο Πειθαρχικό Συμβούλιο.

Άρθρο 88
Διαδικασία ενώπιον του Πρωτοβάθμιου
Πειθαρχικού Συμβουλίου
1. Το Πρωτοβάθμιο Πειθαρχικό Συμβούλιο, μετά την
παραπομπή της υπόθεσης από τον Υπουργό Περιβάλλοντος,
Χωροταξίας και Δημόσιων Έργων, καλεί τη διωκόμενη
εργοληπτική επιχείρηση ή το υπαίτιο στέλεχος,
να υποβάλει απολογία μέσα σε ανατρεπτική προθεσμία
τριάντα (30) ημερών. Μετά την παρέλευση της
προθεσμίας αυτής ορίζει δικάσιμο και καλεί το νόμιμο
εκπρόσωπο της επιχείρησης να παραστεί σε αυτή. Η
δικάσιμος δεν μπορεί να οριστεί νωρίτερα από τριάντα
(30) ημέρες από την κλήση του πειθαρχικά διωκόμενου.
Το Πειθαρχικό Συμβούλιο, μετά την αποδεικτική διαδικασία,
συνεχίζει τη συνεδρίασή του την ίδια ή άλλη ημέρα
και αποφασίζει για την υπόθεση.
Η απόφαση δημοσιεύεται σε ειδικό βιβλίο με την επιμέλεια
του γραμματέα και κοινοποιείται, με αποδεικτικό
επιδόσεως, στον πειθαρχικά διωκόμενο, στον αρμόδιο
προϊστάμενο που άσκησε την πειθαρχική δίωξη και
στον Υπουργό Περιβάλλοντος, Χωροταξίας και Δημόσιων
Έργων.
2. Η πειθαρχική δίωξη που ασκείται στο Πρωτοβάθμιο
Πειθαρχικό Συμβούλιο δεν ανακαλείται, περαιώνεται δε
οπωσδήποτε με την έκδοση απόφασης με την επιφύλαξη
των διατάξεων της παραγράφου 2 του άρθρου
83 του παρόντος.
Το πειθαρχικό συμβούλιο εκτιμά ελεύθερα τα αποδεικτικά
στοιχεία.
Οι πειθαρχικές αποφάσεις πρέπει να είναι πλήρως
αιτιολογημένες. Ανάκληση πειθαρχικής απόφασης δεν
επιτρέπεται.
Το πειθαρχικό συμβούλιο μπορεί να ορίσει ως εισηγητή
της υπόθεσης ένα από τα μέλη του ή και να διατάξει
τη συμπλήρωση της διοικητικής εξέτασης.

Άρθρο 89
Έφεση
1. Οι αποφάσεις του Πρωτοβάθμιου Πειθαρχικού Συμβουλίου
υπόκεινται σε έφεση. Η έφεση αυτή ασκείται
ενώπιον του Δευτεροβάθμιου Πειθαρχικού Συμβουλίου
και κατατίθεται στη Διεύθυνση Μητρώων και Τεχνικών
Επαγγελμάτων της Γ.Γ.Δ.Ε. του Υπουργείου Περιβάλλοντος,
Χωροταξίας και Δημόσιων Έργων.
2. Δικαίωμα έφεσης έχουν:
α) η εργοληπτική επιχείρηση ή το στέλεχος αυτής
που τιμωρήθηκαν πειθαρχικά,
β) ο Υπουργός Περιβάλλοντος, Χωροταξίας και Δημόσιων
Έργων.
Η έφεση ασκείται μέσα σε ανατρεπτική προθεσμία
τριάντα (30) ημερών. Η προθεσμία αρχίζει τόσο για τον
τιμωρηθέντα όσο και για τον Υπουργό Περιβάλλοντος,
Χωροταξίας και Δημόσιων Έργων, από την κοινοποίηση
στον καθένα από αυτούς της πρωτοβάθμιας απόφασης.
Περισσότερες εφέσεις που ασκούνται κατά της ίδιας
απόφασης και πριν από την έκδοση οριστικής απόφασης
για μία εξ αυτών, συνεκδικάζονται.
Η ασκηθείσα έφεση αναστέλλει την εκτέλεση της απόφασης
του Πρωτοβάθμιου Πειθαρχικού Συμβουλίου.
Με την άσκηση της έφεσης, η υπόθεση μεταβιβάζεται
καθ’ ολοκληρία στο Δευτεροβάθμιο Πειθαρχικό
Συμβούλιο.

Άρθρο 90
Διαδικασία ενώπιον του Δευτεροβάθμιου
Πειθαρχικού Συμβουλίου
1. Για την εκδίκαση της υπόθεσης ενώπιον του Δευτεροβάθμιου
Πειθαρχικού Συμβουλίου, την εκτέλεση των
αποφάσεων και την εξαίρεση των μελών του, εφαρμόζονται
αναλόγως οι διατάξεις των άρθρων 86 και
88 του παρόντος, εκτός αν ορίζεται διαφορετικά στις
επόμενες παραγράφους.
2. Η απόφαση του Δευτεροβάθμιου Πειθαρχικού
Συμβουλίου δεν κοινοποιείται αλλά υποβάλλεται στον
Υπουργό Περιβάλλοντος, Χωροταξίας και Δημόσιων Έργων,
ο οποίος εντός (1) μηνός από την παραλαβή αυτής,
την επικυρώνει αμελλητί με απόφασή του.
Η απόφαση του Υπουργού Περιβάλλοντος, Χωροταξίας
και Δημόσιων Έργων, με αντίγραφο της απόφασης
του Δευτεροβάθμιου Πειθαρχικού Συμβουλίου, κοινοποιείται
στους ενδιαφερόμενους και αποτελεί την οριστική
κρίση της υπόθεσης σε δεύτερο βαθμό.
3. Η εκτέλεση της απόφασης, σύμφωνα με τα οριζόμενα
στην παράγραφο 2, γίνεται με μέριμνα της Διεύθυνσης
Μητρώων και Τεχνικών Επαγγελμάτων της
Γ.Γ.Δ.Ε. του Υπουργείου Περιβάλλοντος, Χωροταξίας και
Δημόσιων Έργων. Η παρεπόμενη χρηματική κύρωση που
επεβλήθη στην εργοληπτική επιχείρηση ή το υπαίτιο
στέλεχος αυτής, καταβάλλεται μέσα σε έναν (1) μήνα
από την κοινοποίηση της απόφασης αυτής.

Άρθρο 91
Σχέση Πειθαρχικής Διαδικασίας με άλλες δίκες
Επανάληψη της Πειθαρχικής Διαδικασίας
1. Η πειθαρχική διαδικασία δεν αναστέλλεται, ούτε
αναβάλλεται εξαιτίας εκκρεμούς δίκης, ενώπιον δικαστηρίου
οποιασδήποτε δικαιοδοσίας.
2. Στοιχεία που προκύπτουν από αμετάκλητες αποφάσεις
ποινικών ή αστικών δικαστηρίων και με τα οποία
βεβαιώνεται ρητά η ύπαρξη ή ανυπαρξία πραγματικών
γεγονότων, γίνονται δεκτά σε πειθαρχική διαδικασία
που βρίσκεται σε εξέλιξη από τα Πειθαρχικά Συμβούλια,
για την έκδοση της απόφασής τους.
Στην περίπτωση κατά την οποία εργοληπτική επιχείρηση
ή στέλεχος αυτής δικαιωθεί τελεσίδικα από αστικό,
ποινικό ή διοικητικό δικαστήριο για τη διαφορά που
προκάλεσε την πειθαρχική δίωξη, οι ανωτέρω υπαίτιοι
μπορούν να ζητήσουν, από το Δευτεροβάθμιο Πειθαρχικό
Συμβούλιο, την επανάκριση της υποθέσεώς τους.
Η επανάκριση γίνεται υποχρεωτικά μέσα σε προθεσμία
δύο (2) μηνών από την αίτηση του διωκόμενου. Στην
περίπτωση αυτή το Δευτεροβάθμιο Πειθαρχικό Συμβούλιο
υποχρεούται να ακυρώσει την πειθαρχική ποινή της
οριστικής διαγραφής από τα τηρούμενα Μητρώα, που
τυχόν είχε επιβάλει. Έχει το δικαίωμα όμως εκτιμώντας
κατ’ ουσίαν τα πραγματικά γεγονότα και σε εφαρμογή
των ανωτέρω, να επιβάλει την ποινή της προσωρινής
διαγραφής του υπαίτιου από τα Μητρώα.
Για την ποινή την οποία εξέτισε η εργοληπτική επιχείρηση
ή το στέλεχός της, μέχρι την επανάκριση της
υπόθεσης, δεν γεννάται κανένα δικαίωμα αποζημίωσης
για τους τιμωρηθέντες. Σε περίπτωση όμως πλήρους
απαλλαγής τους, η όλη ποινή διαγράφεται από τα Μητρώα.
ΚΕΦΑΛΑΙΟ Β΄
ΜΗΤΡΩΟ ΕΡΓΟΛΗΠΤΙΚΩΝ ΕΠΙΧΕΙΡΗΣΕΩΝ ( Μ.Ε.ΕΠ.)

Άρθρο 92
Τήρηση του Μ.Ε.ΕΠ.
1. Η εγγραφή και κατάταξη των εργοληπτικών επιχειρήσεων
στο Μ.Ε.ΕΠ., καθώς και η τακτική και η έκτακτη
αναθεώρηση της εγγραφής τους, που ορίζονται στο
παρόν άρθρο, γίνεται με αίτησή τους.
2. Η εγγραφή, κατάταξη και αναθεώρηση στηρίζεται σε
όλα τα στοιχεία που είναι αναγκαία για την εξέταση της
αίτησης και τον έλεγχο της ακρίβειας των υποβαλλόμενων
στοιχείων και τα οποία υποχρεούνται να υποβάλουν
οι εργοληπτικές επιχειρήσεις στο Μ.Ε.ΕΠ..
Τα στοιχεία αυτά συγκεντρώνονται από την υπηρεσία
της Γ.Γ.Δ.Ε. του Υπουργείου Περιβάλλοντος, Χωροταξίας
και Δημόσιων Έργων που είναι αρμόδια για την τήρηση
του Μ.Ε.ΕΠ., όπως ορίζεται στην παράγραφο 3. Μεταξύ
των στοιχείων αυτών περιλαμβάνονται ιδίως τα πιστοποιητικά
Μ.Ε.ΕΠ., τα οποία συντάσσονται για κάθε έργο
από τον κύριο του έργου ή το φορέα κατασκευής και
περιέχουν πληροφορίες και αξιολογήσεις για τη δημοπρασία
και την ανάδοχο επιχείρηση, για τις τεχνικές
επιχειρήσεις που έχουν συμπράξει στην κατασκευή του
έργου με συμβάσεις κατασκευαστικής κοινοπραξίας ή
υπεργολαβίας, οι οικονομικές καταστάσεις των χρήσεων
των τριών (3) τελευταίων ετών, οι προσωρινές
οικονομικές καταστάσεις πριν από την υποβολή αίτησης,
οι δηλώσεις φορολογίας εισοδήματος, οι ειδικές
καταστάσεις τιμολογίων δημοσίων και ιδιωτικών έργων,
τα τιμολόγια ιδιωτικών έργων όλων των κατηγοριών, τα
δικαιολογητικά πιστοποίησης των παγίων στοιχείων και
της αξίας τους (οικόπεδα, γήπεδα, κτίρια, μηχανολογικός
εξοπλισμός και μεταφορικά μέσα πλην επιβατικών
αυτοκινήτων), δικαιολογητικά για την απόδειξη της βασικής
και της συμπληρωματικής στελέχωσης, καθώς και
οποιοδήποτε άλλο στοιχείο κριθεί απαραίτητο για την
αξιολόγηση των εργοληπτικών επιχειρήσεων Μ.Ε.ΕΠ..
3. Το Μ.Ε.ΕΠ. τηρείται από τη Διεύθυνση Μητρώων και
Τεχνικών Επαγγελμάτων (Δ15) της Γενικής Γραμματείας
Δημόσιων Έργων του Υπουργείου Περιβάλλοντος, Χωροταξίας
και Δημόσιων Έργων. Στα πλαίσια τήρησης
του Μητρώου, η υπηρεσία αυτή ασκεί τις αρμοδιότητες
που της παρέχει ο νόμος και ιδίως συγκεντρώνει, ελέγχει
και καταχωρεί μηχανογραφικά τα στοιχεία που είναι
απαραίτητα για την εγγραφή, κατάταξη, αναθεώρηση
εγγραφής και διαγραφή των εργοληπτικών επιχειρήσεων
και παρέχει σχετικές πληροφορίες στις υπηρεσίες
του δημόσιου τομέα, όταν ζητούνται.
Χορηγεί επίσης «Ενημερότητα Πτυχίου» (Ε.Π.) στις
εργοληπτικές επιχειρήσεις που υποχρεώνονται από το
νόμο να διαθέτουν.
Η Επιτροπή Μ.Ε.ΕΠ. του άρθρου 95 του παρόντος
είναι αρμόδια για την εγγραφή, την αναθεώρηση εγγραφής
και κατάταξη των εργοληπτικών επιχειρήσεων στο
Μ.Ε.ΕΠ. μέχρι και την πέμπτη (5η) τάξη. Για την εγγραφή,
αναθεώρηση εγγραφής και κατάταξη στις τάξεις έκτη
(6η) και έβδομη (7η) εκδίδεται απόφαση από τον Υπουργό
Περιβάλλοντος, Χωροταξίας και Δημόσιων Έργων
ύστερα από γνώμη της επιτροπής Μ.Ε.ΕΠ.. Η υπηρεσία
τήρησης του Μ.Ε.ΕΠ., με υπογραφή του Προϊσταμένου
της, εκδίδει τις πρωτότυπες βεβαιώσεις εγγραφής στο
Μ.Ε.ΕΠ. (πτυχία), ύστερα από την έκδοση της σχετικής
απόφασης κατά τα ανωτέρω.
4. Οι εγγεγραμμένες στο Μ.Ε.ΕΠ. εργοληπτικές επιχειρήσεις
οφείλουν να γνωστοποιούν στην υπηρεσία
τήρησης του Μ.Ε.ΕΠ. κάθε επικείμενη αντικατάσταση
των προσώπων που κατά την εγγραφή ή αναθεώρηση
του πτυχίου αποτέλεσαν την ελάχιστη στελέχωση της
επιχείρησης. Αντικατάσταση στελέχους επιτρέπεται
μόνο για σοβαρό λόγο, εγκρίνεται από την Επιτροπή
Μ.Ε.ΕΠ. ύστερα από εισήγηση της Υπηρεσίας τήρησης
του Μ.Ε.ΕΠ. και καταχωρείται σε ειδική θέση του εντύπου
της βεβαίωσης Μ.Ε.ΕΠ. της επιχείρησης.
5. Οι εγγεγραμμένοι στο Μ.Ε.Κ. επιτρέπεται να στελεχώνουν
μία μόνο εργοληπτική επιχείρηση εγγεγραμμένη
στο Μ.Ε.ΕΠ.. Η συμμετοχή τους πρέπει να είναι ενεργός
και παρακολουθείται από την υπηρεσία τήρησης
του Μ.Ε.ΕΠ.. Η υπηρεσία τήρησης του Μ.Ε.ΕΠ. μπορεί
να παραπέμπει τα ανωτέρω στελέχη, των οποίων η
συμμετοχή κρίνεται εικονική ή ανεπαρκής, στο αρμόδιο
πειθαρχικό όργανο.
Η ελάχιστη στελέχωση της επιχείρησης πρέπει να
είναι συνεχής καθ’ όλη τη διάρκεια της λειτουργίας
της και να αποδεικνύεται με βεβαίωση ασφάλισης του
προσωπικού από τον οικείο ασφαλιστικό φορέα.
6. Με απόφαση που εκδίδεται από τον Υπουργό Περιβάλλοντος,
Χωροταξίας και Δημόσιων Έργων μπορεί
να καθορίζεται ο τύπος και τα απαραίτητα στοιχεία
που πρέπει να περιέχουν τα πιστοποιητικά Μ.Ε.ΕΠ., που
εκδίδει ο κύριος του έργου ή ο φορέας κατασκευής, τα
χρονικά διαστήματα έκδοσης και κοινοποίησής τους
στον ανάδοχο και τις λοιπές τεχνικές επιχειρήσεις που
έχουν συμπράξει στην κατασκευή του έργου, ο τρόπος
υποβολής τους στην υπηρεσία τήρησης του Μ.Ε.ΕΠ.,
καθώς και κάθε σχετικό θέμα. Με όμοια απόφαση μπορεί
να ορισθεί προθεσμία μέσα στην οποία τα στοιχεία
αυτά υποβάλλονται από τις εργοληπτικές επιχειρήσεις,
εντός συγκεκριμένων χρονικών προθεσμιών, ανεξάρτητα
από την υποβολή αίτησης τακτικής ή έκτακτης αναθεώρησης
της εγγραφής τους. Η παράλειψη υποβολής των
στοιχείων αυτών, με ευθύνη της εργοληπτικής επιχείρησης,
συνεπάγεται την απώλεια του δικαιώματος να
τα επικαλεσθεί κατά την υποβολή αίτησης τακτικής
ή έκτακτης αναθεώρησης και δίνει το δικαίωμα στην
υπηρεσία τήρησης του Μ.Ε.ΕΠ. να προχωρήσει με πρωτοβουλία
της σε έκτακτη αναθεώρηση της εγγραφής
της επιχείρησης.
Ο κύριος του έργου ή ο φορέας κατασκευής οφείλει
να συντάσσει και υποβάλει τα σχετικά πιστοποιητικά με
τις αρμόδιες υπηρεσίες του, οι υπάλληλοι των οποίων,
σε περίπτωση που αμελούν να το πράξουν, υπέχουν
και πειθαρχικές ευθύνες, κατ’ ανάλογη εφαρμογή των
διατάξεων της παραγράφου 3 του άρθρου 40 του παρόντος.
7. Οι εργοληπτικές επιχειρήσεις, που λειτουργούν με
τη μορφή ανώνυμης εταιρείας, υποχρεούνται να υποβάλουν
ετησίως τις οικονομικές τους καταστάσεις και
έκθεση δραστηριότητας, πριν από το τέλος του πρώτου
εξαμήνου του έτους που έπεται της χρήσης στην οποία
αναφέρονται οι οικονομικές καταστάσεις, σύμφωνα με
τα προβλεπόμενα στην υπουργική απόφαση Δ15/οικ/
24900/28.6.2002 (ΦΕΚ 833 Β΄). Με όμοια απόφαση μπορεί
να τροποποιείται η διαδικασία υποβολής των ανωτέρω
στοιχείων.
8. Κάθε επιχείρηση υποχρεούται, μέχρι τέλους του
πρώτου εξαμήνου του επόμενου έτους κάθε χρήσης,
να καταθέτει στην υπηρεσία τήρησης του Μ.Ε.ΕΠ. όλα
τα στοιχεία που είναι απαραίτητα για την πιστοποίηση
του κύκλου εργασιών της από ιδιωτικά έργα. Η
παράλειψη της υποβολής των στοιχείων αυτών, μέσα
στην προθεσμία αυτή, συνεπάγεται την απώλεια του
δικαιώματος της επιχείρησης να επικαλεσθεί τον κύκλο
εργασιών από τα έργα αυτά. Με απόφαση που εκδίδεται
από τον Υπουργό Περιβάλλοντος, Χωροταξίας και
Δημόσιων Έργων καθορίζονται τα στοιχεία αυτά και
κάθε άλλο θέμα.
9. Οι διατάξεις της παραγράφου 15 του άρθρου 107
του παρόντος εφαρμόζονται αναλόγως και για τα πιστοποιητικά
Μ.Ε.ΕΠ..
10. Η κατάταξη στις κατηγορίες και τις τάξεις του
Μ.Ε.ΕΠ. ισχύει για μία τριετία (τακτική αναθεώρηση).
11. Αν η εργοληπτική επιχείρηση δεν υποβάλει αίτηση
τακτικής αναθεώρησης, μέσα σε εξήντα (60) ημέρες, από
τη συμπλήρωση της τριετίας ή εξαετίας, κατά περίπτωση,
τεκμαίρεται ότι ελλείπουν οι προϋποθέσεις παραμονής
της στις κατηγορίες και τάξεις που έχει καταταχθεί
και διαγράφεται από το Μ.Ε.ΕΠ.. Για τη διαγραφή αυτή
εκδίδεται διαπιστωτική πράξη μέσα σε ένα (1) μήνα από
την πάροδο της εξηκονταήμερης προθεσμίας.
12. Η υπηρεσία τήρησης του Μ.Ε.ΕΠ. μπορεί να ενεργήσει
οποτεδήποτε έκτακτη αναθεώρηση αν διακριβωθούν
νεότερα δυσμενή στοιχεία που επηρεάζουν αρνητικά
την ομαλή και αξιόπιστη λειτουργία της επιχείρησης,
διαγράφοντάς την από ορισμένες ή όλες τις κατηγορίες
έργων ή υποβιβάζοντάς την από την τάξη εγγραφής
της.
13. Η τακτική ή έκτακτη αναθεώρηση μπορεί να συνδυασθεί
με μεταβολή στις κατηγορίες και τάξεις για
τις οποίες είχε εγκριθεί στο παρελθόν η εγγραφή της
επιχείρησης. Η μεταβολή αυτή μπορεί να περιλαμβάνει
και διαγραφή από κατηγορίες ή υποβιβασμό σε τάξη,
έστω και αν αυτό δεν ζητήθηκε από τη επιχείρηση.
14. Μετά την παρέλευση διετίας από την έκτακτη
επανάκριση, που έγινε σύμφωνα με τις διατάξεις του
ν. 2940/ 2001 (ΦΕΚ 180 Α΄), μπορεί να γίνει έκτακτη
αναθεώρηση με αίτηση της επιχείρησης.
15. Με απόφαση που εκδίδεται από τον Υπουργό Περιβάλλοντος,
Χωροταξίας και Δημόσιων Έργων μπορεί να
ανατίθενται καθήκοντα συμβούλου σε φυσικά ή νομικά
πρόσωπα ή στο Ινστιτούτο Οικονομίας Κατασκευών
(ΙΟΚ), το οποίο προβλέπεται από τις διατάξεις του άρθρου
6 του ν. 2576/1998 (ΦΕΚ 25 Α΄), προς υποβοήθηση
της υπηρεσίας τήρησης του Μ.Ε.ΕΠ., για τον έλεγχο της
ακρίβειας των υποβαλλόμενων αιτήσεων επανάκρισης,
τακτικής και έκτακτης αναθεώρησης των εργοληπτικών
επιχειρήσεων που είναι εγγεγραμμένες στο Μ.Ε.ΕΠ., καθώς
και της παροχής κάθε είδους τεχνικής βοήθειας.

Άρθρο 93
Μέλη της Επιτροπής Μ.Ε.ΕΠ.
1. Η Επιτροπή Μ.Ε.ΕΠ. αποτελείται από:
α) Έναν (1) ανώτερο υπάλληλο κατηγορίας ΠΕ της
Γ.Γ.Δ.Ε. του Υπουργείου Περιβάλλοντος, Χωροταξίας
και Δημόσιων Έργων, ως πρόεδρο.
β) Έναν (1) υπάλληλο κατηγορίας ΠΕ του Υπουργείου
Εσωτερικών.
γ) Έναν (1) υπάλληλο κατηγορίας ΠΕ του Υπουργείου
Οικονομίας και Οικονομικών.
δ) Πέντε (5) υπαλλήλους κατηγορίας ΠΕ της Γ.Γ.Δ.Ε.
του Υπουργείου Περιβάλλοντος, Χωροταξίας και Δημόσιων
Έργων.
ε) Δύο (2) εκπροσώπους του Τεχνικού Επιμελητηρίου
της Ελλάδας (Τ.Ε.Ε.), που υποδεικνύονται με τους
αναπληρωτές τους από το Τεχνικό Επιμελητήριο της
Ελλάδας.
στ) Έναν (1) εκπρόσωπο της Επιστημονικής Ένωσης
Τεχνολογικής Εκπαίδευσης Μηχανικών (Ε.Ε.Τ.Ε.Μ.),
που υποδεικνύεται με τον αναπληρωτή του από την
Ε.Ε.Τ.Ε.Μ..
ζ) Τέσσερις (4) εκπροσώπους των πανελληνίων επαγγελματικών
εργοληπτικών ενώσεων, που υποδεικνύονται
με τους αναπληρωτές τους από αυτές. Για την υπόδειξή
τους καλούνται οι σχετικές ενώσεις να υποδείξουν
κοινούς εκπροσώπους. Σε περίπτωση που οι διάφορες
ενώσεις υποδείξουν διάφορα πρόσωπα ως μέλη, ο
Υπουργός Περιβάλλοντος, Χωροταξίας και Δημόσιων
Έργων επιλέγει τα τακτικά και αναπληρωματικά μέλη
από τα πρόσωπα που προτάθηκαν.
2. Ο πρόεδρος και τα μέλη της περίπτωσης δ΄ της
παραγράφου 1 ορίζονται με τους αναπληρωτές τους
από τον Υπουργό Περιβάλλοντος, Χωροταξίας και Δημόσιων
Έργων. Τα μέλη των περιπτώσεων β΄ και γ΄ και
οι αναπληρωτές τους προτείνονται από τους αρμόδιους
Υπουργούς.
3. Τα μέλη των περιπτώσεων β΄, γ΄, ε΄, στ΄ και ζ΄ της
παραγράφου 1 με τους αναπληρωτές τους προτείνονται,
μέσα σε ένα (1) μήνα, από την κοινοποίηση στους
φορείς που τα προτείνουν του σχετικού εγγράφου του
Υπουργείου Περιβάλλοντος, Χωροταξίας και Δημόσιων
Έργων.
Αν περάσει άπρακτη η προθεσμία αυτή γίνεται έγγραφη
υπόμνηση και τάσσεται νέα προθεσμία τουλάχιστον
πέντε (5) ημερών. Μετά την πάροδο της προθεσμίας
αυτής, η επιτροπή συγκροτείται με απόφαση του Υπουργού
Περιβάλλοντος, Χωροταξίας και Δημόσιων Έργων,
σύμφωνα με τις σχετικές διατάξεις της παρ. 1 του άρθρου
13 του ν. 2690/1999 (ΦΕΚ 45 Α΄).
4. Η θητεία των μελών της επιτροπής Μ.Ε.ΕΠ. ορίζεται
διετής και λήγει την 31η Δεκεμβρίου του δεύτερου
έτους. Στη διάρκεια της θητείας αντικατάσταση μέλους
επιτρέπεται μόνο για εύλογη αιτία. Σε περίπτωση αντικατάστασης
μέλους, το νέο μέλος διανύει το υπόλοιπο
της θητείας.
Καθήκοντα γραμματέα της επιτροπής ασκεί υπάλληλος
της Γ.Γ.Δ.Ε. του Υπουργείου Περιβάλλοντος, Χωροταξίας
και Δημόσιων Έργων, ο οποίος ορίζεται μαζί
με τον αναπληρωτή του με την απόφαση συγκρότησης
της επιτροπής.

Άρθρο 94
Αρμοδιότητες της Επιτροπής Μ.Ε.ΕΠ.
1. Η εγγραφή, η κατάταξη ή η αναθεώρηση της εργοληπτικής
επιχείρησης στο Μ.Ε.ΕΠ. γίνεται από την
Επιτροπή Μ.Ε.ΕΠ..
2. Η Επιτροπή αρνείται την εγγραφή εργοληπτικής
επιχείρησης στο Μ.Ε.ΕΠ. ή την κατάταξη στην κατηγορία
ή τάξη για την οποία έχει υποβληθεί η αίτηση, αν από τα
στοιχεία που ορίζονται στην παράγραφο 2 του άρθρου
92 του παρόντος κρίνει ότι η επιχείρηση αυτή δεν έχει
την απαιτούμενη τεχνική ιδιότητα και τεχνική ικανότητα,
με βάση τα κριτήρια του παρόντος κεφαλαίου.
3. Η Επιτροπή Μ.Ε.ΕΠ. εισηγείται τη λήψη μέτρων σχετικά
με τη βελτίωση του τρόπου τήρησης του Μ.Ε.ΕΠ.,
σχετικά με τον τρόπο που καταρτίζονται και αξιολογούνται
τα πιστοποιητικά Μ.Ε.ΕΠ., παρακολουθεί την τήρηση
του Μ.Ε.ΕΠ. και υποβάλλει στον Υπουργό Περιβάλλοντος,
Χωροταξίας και Δημόσιων Έργων εκθέσεις.

Άρθρο 95
Λειτουργία της Επιτροπής Μ.Ε.ΕΠ.
1. Η επιτροπή Μ.Ε.ΕΠ. συγκροτείται κατά τα οριζόμενα
στο άρθρο 93 του παρόντος. Εφόσον στις διατάξεις του
άρθρου αυτού δεν ορίζεται διαφορετικά, ισχύουν για τη
συγκρότηση, τη λειτουργία και τη λήψη των αποφάσεών
της οι διατάξεις των άρθρων 13 15 του ν. 2690/ 1999.
Για την ύπαρξη νόμιμης απαρτίας απαιτείται η παρουσία
του Προέδρου ή του αναπληρωτή του και επτά
εκ των μελών της.
2. Οι αποφάσεις της επιτροπής λαμβάνονται με την
πλειοψηφία των παρόντων μελών και σε περίπτωση
ισοψηφίας, υπερισχύει η γνώμη υπέρ της οποίας τάχθηκε
ο Πρόεδρος ή ο προεδρεύων αναπληρωτής του.
Στη συνεδρίαση συμμετέχει ως εισηγητής χωρίς ψήφο
ο προϊστάμενος της Υπηρεσίας τήρησης του Μ.Ε.ΕΠ.,
αναπληρούμενος από τον προϊστάμενο του αρμόδιου
για την υπόθεση τμήματος.
3. Η επιτροπή τηρεί συνοπτικά πρακτικά για τις συνεδριάσεις
της στα οποία ενσωματώνεται η εισήγηση.
Τα πρακτικά τηρούνται σε κινητά φύλλα που μονογράφονται
και αριθμούνται με ενιαία ετήσια αύξουσα αρίθμηση
από τον Πρόεδρο της Επιτροπής, επικυρώνονται
και υπογράφονται από αυτόν και τον Γραμματέα. Αντίγραφα
των πρακτικών παραδίδονται στην ανωτέρω
Υπηρεσία για τις δικές της ενέργειες όταν αφορούν
εγγραφή, επανάκριση, αναθεώρηση ή οποιαδήποτε άλλη
μεταβολή της εγγραφής εργοληπτικής επιχείρησης.
4. Η επιτροπή συνεδριάζει σε τακτές συνεδριάσεις
που τις ορίζει ο Πρόεδρός της. Στην περίπτωση αυτή
δεν απαιτείται κλήτευση των μελών. Τα θέματα που
πρόκειται να συζητηθούν στην επόμενη συνεδρίαση
καταχωρούνται στην ημερήσια διάταξη που γνωστοποιείται
στα τακτικά μέλη, δύο (2) τουλάχιστον ημέρες
πριν την ημέρα της συνεδρίασης μη περιλαμβανομένης
της ημέρας αυτής.
Τα αναπληρωματικά μέλη συμμετέχουν νόμιμα στη
συνεδρίαση εφόσον απουσιάζει ή κωλύεται το αντίστοιχο
τακτικό. Για την έγκαιρη και νόμιμη ειδοποίησή
τους φροντίζει το τακτικό μέλος που πρόκειται να
απουσιάσει.
5. Μέσα στο μήνα Ιανουάριο κάθε έτους η επιτροπή
Μ.Ε.ΕΠ. συνέρχεται σε ειδική συνεδρίαση προκειμένου
να συντάξει την εισηγητική έκθεση της παραγράφου
3 του άρθρου 94 του παρόντος, προς τον Υπουργό
Περιβάλλοντος, Χωροταξίας και Δημόσιων Έργων, με
αιτιολογημένες προτάσεις για τη βελτίωση της λειτουργίας
του Μ.Ε.ΕΠ..

Άρθρο 96
Έγγραφή στο Μ.Ε.ΕΠ.
1. Οι εργοληπτικές επιχειρήσεις εγγράφονται και κατατάσσονται
στο Μ.Ε.ΕΠ., σε ορισμένη τάξη ανά κατηγορία
έργων, με αίτησή τους η οποία συντάσσεται σύμφωνα
με υπόδειγμα που χορηγείται από την υπηρεσία.
Η αίτηση συνοδεύεται από τα ακόλουθα δικαιολογητικά
και στοιχεία:
α) Έγγραφα νομιμοποίησης του αποφασιστικού οργάνου
της επιχείρησης και του νομίμου ή των νομίμων
εκπροσώπων της (ΦΕΚ ή καταστατικό από το οποίο
προκύπτουν οι διαχειριστές των Ο.Ε., Ε.Ε. και Ε.Π.Ε.,
καθώς και τα μέλη του Δ.Σ. της Α.Ε.).
β) Υπεύθυνη δήλωση του νομίμου εκπροσώπου της
επιχείρησης, για τα στοιχεία των στελεχών τα οποία
είναι εγγεγραμμένα στο Μητρώο Εμπειρίας Κατασκευών
(Μ.Ε.Κ.) και αποτελούν την ελάχιστη κατά νόμο στελέχωση
της επιχείρησης, καθώς και υπεύθυνες δηλώσεις των
στελεχών αυτών, θεωρημένες νόμιμα για το γνήσιο της
υπογραφής, ότι αποδέχονται την κατά αποκλειστικότητα
στελέχωση της επιχείρησης και ότι θα δηλώσουν
κάθε σχετική μεταβολή.
γ) Στοιχεία για την οικονομική κατάσταση της επιχείρησης.
Για τις επιχειρήσεις που συντάσσουν ισολογισμούς
υποβάλλονται οι ισολογισμοί των τριών (3)
τελευταίων ετών ή και λιγότερων αν η επιχείρηση λειτουργεί
λιγότερα έτη.
δ) Καταστάσεις προσωπικού της επιχείρησης θεωρημένες
από την Επιθεώρηση Εργασίας και συμβάσεις
εργασίας του προσωπικού θεωρημένες από αρμόδια
Δ.Ο.Υ..
ε) Στοιχεία για τα έργα που εκτέλεσε η επιχείρηση
κατά την προηγούμενη τριετία. Έργα του τρέχοντος
έτους μέχρι και το τελευταίο ημερολογιακό τρίμηνο
πριν την υποβολή της αίτησης θα λαμβάνονται υπόψη
εφόσον περιλαμβάνονται σε προσωρινό ισολογισμό και
προκύπτουν ιδίως από αντίστοιχα πιστοποιητικά, τιμολόγια
και φορολογικές δηλώσεις.
στ) Πίνακες ιδιόκτητου μηχανικού εξοπλισμού.
ζ) Πιστοποιητικά ότι η επιχείρηση δεν τελεί σε πτώχευση,
σε εκκαθάριση ή αναγκαστική διαχείριση. Προκειμένου
περί επιχειρήσεων με μορφή προσωπικής εταιρείας
προσκομίζονται πιστοποιητικά περί μη πτωχεύσεως
και για τους ομόρρυθμους εταίρους.
Αν η επιχείρηση διαθέτει «Ενημερότητα Πτυχίου» σε
ισχύ υποβάλλεται υπεύθυνη δήλωση του νομίμου εκπροσώπου
της ότι ισχύουν τα προκύπτοντα από την
Ε.Π.. Στην περίπτωση αυτή δεν υποβάλλονται τα α΄ και
ζ΄ στοιχεία.
Τα γ΄ και ε΄ στοιχεία δεν υποβάλλονται, εφόσον περιλαμβάνονται
στις κατ’ έτος υποβαλλόμενες Εκθέσεις
Δραστηριότητας και πιστοποιητικά εκτέλεσης έργων,
που προβλέπονται στις διατάξεις των παραγράφων 6,
7 και 8 του άρθρου 92 του παρόντος. Αν οι ανωτέρω
Εκθέσεις Δραστηριότητας και Πιστοποιητικά εκτέλεσης
έργων δεν καλύπτουν ολόκληρο το χρονικό διάστημα
της τριετίας υποβάλλονται μόνο τα στοιχεία που αφορούν
το μη καλυπτόμενο διάστημα.
2. Εφόσον τα προσκομισθέντα στοιχεία κριθούν ελλιπή
μπορεί η Υπηρεσία να ζητήσει τη συμπλήρωσή
τους. Προς τούτο καλείται εγγράφως ο εκπρόσωπος
της επιχείρησης για τη συμπλήρωση ή τη διατύπωση
αντιρρήσεων μέσα σε ορισμένη προθεσμία, που δεν
μπορεί να είναι μικρότερη των δέκα (10), ούτε μεγαλύτερη
των είκοσι (20) ημερών. Η εισήγηση της Υπηρεσίας
προς την Επιτροπή Μ.Ε.ΕΠ. υποβάλλεται αφού ληφθούν
υπόψη οι τυχόν υποβληθείσες αντιρρήσεις ή παρέλθει
άπρακτη η ταχθείσα προθεσμία.
3. Η Επιτροπή Μ.Ε.ΕΠ. ή ο Υπουργός Περιβάλλοντος,
Χωροταξίας και Δημόσιων Έργων, αντίστοιχα, αποφασίζει
για την εγγραφή ή αναθεώρηση εγγραφής και την
κατάταξη των επιχειρήσεων, σύμφωνα με τον παρόντα
Κώδικα, λαμβάνοντας υπόψη αφ’ ενός τα πιστοποιητικά
και στοιχεία που συγκεντρώνει αυτεπάγγελτα η υπηρεσία
τήρησης του Μ.Ε.ΕΠ. και αφ’ ετέρου τα στοιχεία
που υποβάλλει η αιτούσα επιχείρηση. Μετά την έκδοση
της απόφασης του αρμόδιου οργάνου εκδίδεται από
την Υπηρεσία τήρησης του Μ.Ε.ΕΠ. η βεβαίωση εγγραφής
(πτυχίο) και αποστέλλεται με τηλεομοιοτυπία (FAX)
σχετική γνωστοποίηση στην επιχείρηση, που καλείται
να προσέλθει και να παραλάβει τη βεβαίωση μέσα σε
δέκα (10) ημέρες από τη γνωστοποίηση. Η έκδοση της
βεβαίωσης, η αποστολή γνωστοποίησης και η παραλαβή
σημειώνονται σε ειδικό βιβλίο που τηρείται στην
Υπηρεσία.
Η εγγραφή και κατάταξη της επιχείρησης ισχύει για
όλες τις συνέπειές της από την ημέρα της παραλαβής
της βεβαίωσης ή της άπρακτης λήξης της 10ήμερης
προθεσμίας.

Άρθρο 97
Τακτική αναθεώρηση  Έκτακτη αναθεώρηση
με πρωτοβουλία της επιχείρησης
1. Η εγγραφή και κατάταξη των επιχειρήσεων υπόκειται
σε τακτική αναθεώρηση, η οποία διενεργείται
ύστερα από αίτηση της ενδιαφερόμενης επιχείρησης
που υποβάλλεται στην υπηρεσία τήρησης του Μ.Ε.ΕΠ.
κατά το τελευταίο τρίμηνο, πριν την αναγραφόμενη στη
βεβαίωση (πτυχίο) ημερομηνία λήξης της ισχύος της.
Στην περίπτωση αυτή η νέα βεβαίωση αρχίζει να ισχύει
αμέσως μετά τη λήξη της παλαιάς.
2. Αίτηση για την τακτική αναθεώρηση της εγγραφής
μπορεί επίσης να υποβληθεί και μέσα σε προθεσμία
εξήντα (60) ημερών από την ημερομηνία λήξης της
βεβαίωσης. Στην περίπτωση αυτή η παλαιά βεβαίωση
εξακολουθεί να ισχύει μέχρι το πέρας της προθεσμίας
αυτής. Εφόσον υποβληθεί εμπρόθεσμη αίτηση, η νέα
βεβαίωση αρχίζει να ισχύει από την ημερομηνία έκδοσης
της σχετικής απόφασης της Επιτροπής Μ.Ε.ΕΠ. ή του
Υπουργού Περιβάλλοντος, Χωροταξίας και Δημόσιων
Έργων.
3. Οι εγγεγραμμένες στο Μ.Ε.ΕΠ. επιχειρήσεις μπορούν
να υποβάλλουν αίτηση για έκτακτη αναθεώρηση της
εγγραφής και κατάταξής τους μετά τη συμπλήρωση
διετίας από την ημερομηνία εγγραφής ή αναθεώρησης
(τακτικής ή έκτακτης) της εγγραφής. Αίτηση που
υποβάλλεται πριν τη λήξη της διετίας δεν λαμβάνεται
υπόψη και δεν επιφέρει συνέπειες.
4. Για την αναθεώρηση της εγγραφής κατά το άρθρο
αυτό, ισχύουν κατά τα λοιπά ανάλογα οι διατάξεις του
άρθρου 96 του παρόντος.

Άρθρο 98
Έκτακτη αναθεώρηση με πρωτοβουλία της υπηρεσίας
1. Οι εγγεγραμμένες στο Μ.Ε.ΕΠ. επιχειρήσεις έχουν
την υποχρέωση να ανακοινώνουν εγγράφως στην υπηρεσία
τήρησης του Μ.Ε.ΕΠ., μέσα σε προθεσμία ενός μηνός
από την επέλευσή τους, τις μεταβολές στα στοιχεία
που χρησιμοποιήθηκαν για την εγγραφή και κατάταξή
τους εφόσον αυτές αφορούν απώλεια των ελαχίστων
νομίμων προϋποθέσεων κατάταξης (στελέχωση, κεφάλαιο,
πάγια στοιχεία κ.λπ.) και να αναπληρώνουν τις
σχετικές ελλείψεις μέσα σε προθεσμία δύο (2) μηνών
από την υποβολή της ανακοίνωσης.
2. Αν με υπαιτιότητα της επιχείρησης οι μεταβολές
δεν γνωστοποιηθούν και δεν αναπληρωθούν οι ελλείψεις
εμπρόθεσμα, επέρχονται οι ακόλουθες συνέπειες, όταν
με οποιονδήποτε τρόπο οι μεταβολές περιέλθουν σε
γνώση της υπηρεσίας: α) η επιχείρηση χάνει το δικαίωμα
να αναπληρώσει τις ελλείψεις και κινείται η διαδικασία
έκτακτης αναθεώρησης της κατάταξής της στο Μ.Ε.ΕΠ.,
β) για τις ανάγκες ανάθεσης και εκτέλεσης των έργων
η αναθεώρηση του πτυχίου της επιχείρησης ανατρέχει
στο χρόνο επέλευσης της κρίσιμης μεταβολής.
Η διαδικασία της έκτακτης αναθεώρησης με πρωτοβουλία
της υπηρεσίας κινείται επίσης στις περιπτώσεις
που δεν υποβάλλεται, μέσα σε προθεσμία έξι (6) μηνών
από τη λήξη της ισχύος της προηγούμενης, αίτηση για
έκδοση Ενημερότητας Πτυχίου συνοδευόμενη με πλήρη
δικαιολογητικά, από επιχείρηση που υπέχει σχετική
υποχρέωση.
3. Εφόσον οι μεταβολές της παραγράφου 1 δηλωθούν
και αναπληρωθούν εμπρόθεσμα οι ελλείψεις (εκτός των
στοιχείων της Έκθεσης Δραστηριότητας), η Επιτροπή
Μ.Ε.ΕΠ. εγκρίνει τις μεταβολές μετά από εισήγηση της
υπηρεσίας.
4. Εφόσον συντρέχουν λόγοι έκτακτης αναθεώρησης
της κατάταξης εργοληπτικής επιχείρησης, η υπηρεσία
την καλεί να λάβει γνώση των στοιχείων και να υποβάλει
τις αντιρρήσεις της μέσα σε προθεσμία είκοσι (20)
ημερών από την κοινοποίηση της πρόσκλησης. Μετά τη
λήψη των αντιρρήσεων ή την άπρακτη παρέλευση της
προθεσμίας, η Υπηρεσία επαναξιολογεί την επιχείρηση
και υποβάλλει το ταχύτερο δυνατόν εισήγηση στην επιτροπή
Μ.Ε.ΕΠ. για την αναθεώρηση της εγγραφής και
την τάξη ανά κατηγορία έργων στην οποία πρέπει να
καταταγεί η επιχείρηση. Η επιτροπή Μ.Ε.ΕΠ. αποφασίζει
για την αναθεώρηση της εγγραφής και την κατάταξη
της επιχείρησης μετά από έγγραφη κλήση που κοινοποιείται
σε αυτήν, δέκα (10) τουλάχιστον ημέρες πριν τη
συνεδρίαση. Κατά τα λοιπά, ως προς την απόφαση, την
έκδοση της νέας βεβαίωσης, τη γνωστοποίησή της στην
επιχείρηση και τις συνέπειες έχουν ανάλογη εφαρμογή
οι διατάξεις του άρθρου 96 του παρόντος Κώδικα.
5. Μετά την αναθεώρηση της εγγραφής και την έκδοση
νέας βεβαίωσης καταχωρείται με μέριμνα της
υπηρεσίας σχετική ανακοίνωση στην επίσημη ιστοσελίδα
στο διαδίκτυο της Γενικής Γραμματείας Δημόσιων
Έργων του Υπουργείου Περιβάλλοντος, Χωροταξίας και
Δημόσιων Έργων (www. ggde.gr).
6. Τα ισχύοντα κατά τη δημοσίευση της παρούσας
πτυχία εξακολουθούν να ισχύουν για όλες τις συνέπειές
τους, μέχρις ότου απαιτηθεί η για οποιονδήποτε λόγο
αντικατάστασή τους. Μέχρι να εκδοθεί νέο πτυχίο κατ’
εφαρμογή των διατάξεων της παρούσας η αντικατάσταση
ή αποχώρηση στελέχους συνεπάγεται την έκδοση
νέας βεβαίωσης εγγραφής.

Άρθρο 99
Τύπος κατάταξης των εργοληπτικών
επιχειρήσεων στο Μ.Ε.ΕΠ.
1. Ο τύπος κατάταξης που εφαρμόζεται για την εγγραφή,
κατάταξη και την αναθεώρηση των εργοληπτικών
επιχειρήσεων σε μία από τις τάξεις τρίτη έως και
έβδομη του Μ.Ε.ΕΠ. αναλύεται ως εξής:
{ (Α Χ 70%) + (Β Χ 30%) } Χ Γ = Συνολική Βαθμολογία
όπου:
Τμήμα Α = { (α1 Χ 60%) + (α2 Χ 20%) + (α3 Χ 20%) }
όπου α1, α2, α3 τα παρακάτω κλάσματα:
α1 = Κύκλος Εργασιών Χρήσεων των τριών τελευταίων ετών
Κύκλος Εργασιών, όπως ορίζεται για κάθε τάξη
στην περίπτωση δ. της παρ. 2 του παρόντος άρθρου
Ίδια Κεφάλαια, όπως ορίζονται στην περίπτωση β.
α2 =
της παρ. 2 του παρόντος άρθρου
Ίδια Κεφάλαια, όπως ορίζονται για κάθε τάξη στην
περίπτωση δ.της παρ.2 του παρόντος άρθρου
Πάγια, όπως ορίζονται στην περίπτωση γ.
α3 =
της παρ. 2 του παρόντος άρθρου
Πάγια, όπως ορίζονται για κάθε τάξη στην περίπτωση
δ. της παρ. 2 του παρόντος άρθρου
Τμήμα Β = {(β1 Χ 40%) + (β2 Χ 30%) + (β3 Χ 30%)}
όπου β1, β2, β3 τα παρακάτω κλάσματα:
Ίδια Κεφάλαια, όπως ορίζονται στην περίπτωση β.
β1 =
της παρ. 2 του παρόντος άρθρου
Σύνολο Ενεργητικού
Σύνολο Πάγιου Ενεργητικού – Συμμετοχές και
β2 =
άλλες απαιτήσεις
Σύνολο Πάγιου Ενεργητικού
β3 =
Κυκλοφορούν Ενεργητικό – Απαιτήσεις
Κυκλοφορούν Ενεργητικό
Τμήμα Γ = Συντελεστής Κατάταξης, για τις εργοληπτικές
επιχειρήσεις Μ.Ε.ΕΠ. που κατατάσσονται αυτοτελώς
και για τις επιχειρήσεις που προέρχονται από συγχώνευση
εργοληπτικών επιχειρήσεων Μ.Ε.ΕΠ..
2. Ανάλυση Τμήματος Α
α) Ως αριθμητής του κλάσματος α1 λαμβάνεται ο κύκλος
εργασιών της εργοληπτικής επιχείρησης εγγεγραμμένης
στο Μ.Ε.ΕΠ., ο οποίος πραγματοποιήθηκε
από την κατασκευή δημοσίων και ιδιωτικών έργων στην
Ελλάδα και το εξωτερικό κατά την τελευταία τριετία. Ο
ανωτέρω κύκλος εργασιών προσδιορίζεται ως εξής:
i. Για δημόσια έργα που εκτελέστηκαν στο εσωτερικό
λαμβάνεται υπόψη μόνο αυτός που προκύπτει από
πιστοποιητικά του κυρίου του έργου ή του φορέα κατασκευής,
αν έχουν εκδοθεί αντίστοιχα τιμολόγια για
τις εργασίες αυτές και έχουν περιληφθεί στις δηλώσεις
φορολογίας εισοδήματος της επιχείρησης. Για τον
έλεγχο της ακρίβειας των υποβαλλόμενων στοιχείων
η επιχείρηση υποχρεούται να υποβάλει επικυρωμένα
αντίγραφα των πιστοποιητικών των κυρίων των έργων
ή των φορέων κατασκευής, των δηλώσεων φορολογίας
εισοδήματος, καθώς και κατάσταση των τιμολογίων
εσόδων που έχει εκδώσει και αφορά τα πιστοποιητικά
των κυρίων των έργων ή των φορέων κατασκευής, όπως
επίσης και κάθε άλλο συμπληρωματικό στοιχείο που
ζητείται από την υπηρεσία τήρησης του Μ.Ε.ΕΠ..
ii. Για δημόσια και ιδιωτικά έργα, που εκτελέστηκαν
στο εξωτερικό, λαμβάνεται υπόψη μόνο αυτός που
προκύπτει από επικυρωμένο πιστοποιητικό του κυρίου
του έργου ή του φορέα κατασκευής και τα αντίστοιχα
τιμολόγια εσόδων για τις εργασίες αυτές. Τα ανωτέρω
τιμολόγια πρέπει να έχουν περιληφθεί στις δηλώσεις
φορολογίας εισοδήματος της επιχείρησης, αν δεν έχουν
φορολογηθεί στο εξωτερικό ή απαλλάσσονται της φορολογίας
στην Ελλάδα. Σε περίπτωση που αυτά έχουν
φορολογηθεί στο εξωτερικό πρέπει να προσκομίζεται
και η δήλωση φορολογίας που έχει υποβληθεί από την
επιχείρηση στις αρμόδιες φορολογικές αρχές της χώρας
που εκτελέστηκε το έργο, επικυρωμένη για τη γνησιότητά
της από τις αρχές αυτές. Σε περίπτωση που το
πιστοποιητικό είναι του φορέα κατασκευής πρέπει να
προσκομιστεί βεβαίωση της αρμόδιας δημόσιας αρχής
της χώρας που εκτελέστηκε το έργο, από την οποία να
προκύπτει ότι ο ανάδοχος ανέλαβε και κατασκεύασε
το έργο ή μέρος αυτού, καθώς και το συμφωνητικό
βεβαίωσης της χρονολογίας για την ανάθεση από τον
ανάδοχο στην επιχείρηση της κατασκευής του έργου
ή μέρους αυτού.
iii. Για ιδιωτικά έργα που εκτελέστηκαν στο εσωτερικό
λαμβάνεται υπόψη μόνο αυτός που προκύπτει από τις
δηλώσεις φορολογίας εισοδήματος της επιχείρησης και
αποδεικνύεται από τα τιμολόγια εσόδων που εκδόθηκαν
από αυτή προς τον κύριο του έργου ή από τα οριστικά
συμβόλαια πώλησης των ακινήτων. Για τον έλεγχο της
ακρίβειας των υποβαλλόμενων στοιχείων που αφορούν
ιδιωτικά έργα, η επιχείρηση υποχρεούται να υποβάλει
επικυρωμένα αντίγραφα των συμβολαίων πώλησης, επικυρωμένα
αντίγραφα των πιστοποιητικών των κυρίων
των έργων, κατάσταση των τιμολογίων εσόδων που έχει
εκδώσει για τα πιο πάνω έργα, τα αντίστοιχα τιμολόγια
εσόδων και κάθε άλλο συμπληρωματικό στοιχείο που
ζητείται από την υπηρεσία τήρησης του Μ.Ε.ΕΠ..
iv. Τόσο για τα δημόσια όσο και για τα ιδιωτικά έργα
δεν λαμβάνεται υπόψη ο κύκλος εργασιών που προκύπτει
από συμβάσεις έργου μεταξύ εργοληπτικών επιχειρήσεων
εγγεγραμμένων στο Μ.Ε.ΕΠ. και τα αντίστοιχα
τιμολόγια εσόδων που έχει εκδώσει καθεμία από τις
επιχειρήσεις αυτές προς την άλλη, ανεξάρτητα αν αυτά
περιλαμβάνονται στη δήλωση φορολογίας εισοδήματός
τους, εκτός εάν υπάρχει εγκεκριμένη, από τον κύριο του
έργου υπεργολαβία. Στις περιπτώσεις αυτές προσκομίζεται
η σύμβαση του αναδόχου με τον υπεργολάβο, η
οποία θα πρέπει να έχει κατατεθεί στην αρμόδια Δ.Ο.Υ.
κατά τη διάρκεια σύναψης της σύμβασης και τα εκδοθέντα
τιμολόγια εσόδων. Ο ανωτέρω κύκλος εργασιών
του υπεργολάβου αφαιρείται από τον κύκλο εργασιών
του αναδόχου.
v. Ο κύκλος εργασιών της εργοληπτικής επιχείρησης
από τη συμμετοχή της σε κοινοπραξία (ανάδοχος κοινοπραξία),
στην οποία ανατέθηκε η κατασκευή δημοσίων
ή ιδιωτικών έργων ή που συστήθηκε μεταξύ του
αναδόχου και άλλων εργοληπτικών επιχειρήσεων εγγεγραμμένων
στο Μ.Ε.ΕΠ. (κατασκευαστική κοινοπραξία
του άρθρου 66 του παρόντος), λαμβάνεται υπόψη μόνο
εφόσον έχουν καταθέσει επικυρωμένο αντίγραφο από
την αρμόδια Δ.Ο.Υ. του εγγράφου σύστασής τους, έχουν
εκδοθεί αντίστοιχα τιμολόγια για τις εργασίες των ανωτέρω
έργων και έχουν συμπεριληφθεί στις δηλώσεις
φορολογίας εισοδήματος της κοινοπραξίας.
Ο κύκλος εργασιών της επιχείρησης Μ.Ε.ΕΠ. από τη
συμμετοχή της στην ανωτέρω κοινοπραξία προκύπτει
από τον επιμερισμό σε αυτήν του κύκλου εργασιών που
της αντιστοιχεί, σύμφωνα με το ποσοστό συμμετοχής
της, όπως προκύπτει από το κοινοπρακτικό συμφωνητικό.
Για τον έλεγχο της ακρίβειας των υποβαλλόμενων
στοιχείων, ο ανάδοχος του έργου υποχρεούται να
υποβάλει αντίγραφο του συμφωνητικού σύστασης της
κοινοπραξίας και υπεύθυνη δήλωση ότι δεν υπάρχει
άλλο συμφωνητικό. Οι επιχειρήσεις που συμμετέχουν
στην κοινοπραξία υποχρεούνται να προσκομίσουν
επικυρωμένα αντίγραφα των δηλώσεων φορολογίας
εισοδήματος αυτής, της βεβαίωσης αποτελεσμάτων
προς τα μέλη της, κατάσταση των τιμολογίων εσόδων
που έχουν εκδώσει και αφορούν στα πιστοποιητικά των
κυρίων των έργων ή των φορέων κατασκευής και κάθε
άλλο συμπληρωματικό στοιχείο που ζητείται από την
υπηρεσία τήρησης του Μ.Ε.ΕΠ..
Σε περιπτώσεις συγχωνεύσεων εργοληπτικών επιχειρήσεων
Μ.Ε.ΕΠ., για τον προσδιορισμό του κύκλου εργασιών
τους από δημόσια και ιδιωτικά έργα στην Ελλάδα
και το εξωτερικό, υποβάλλονται τα ανωτέρω στοιχεία
για κάθε εργοληπτική επιχείρηση εγγεγραμμένη στο
Μ.Ε.ΕΠ. που συμμετέχει στη συγχώνευση, καθώς και
κάθε άλλο συμπληρωματικό στοιχείο που ζητείται από
την υπηρεσία τήρησης του Μ.Ε.ΕΠ., για τον έλεγχο της
ακρίβειας των υποβαλλόμενων στοιχείων.
Σε κάθε περίπτωση στον αριθμητή α1 του τμήματος Α
του τύπου κατάταξης λαμβάνεται υπόψη και ο κύκλος
εργασιών από δημόσια και ιδιωτικά έργα, που πραγματοποιήθηκε
από τα στελέχη Μ.Ε.Κ. της επιχείρησης
που έχουν Μ.Ε.ΕΠ. και αφορά ατομικές επιχειρήσεις ή
προσωπικές εταιρείες για την κατασκευή δημοσίων και
ιδιωτικών έργων στην Ελλάδα και το εξωτερικό, για τις
χρήσεις της τελευταίας τριετίας, αν προκύπτει από τα
ανωτέρω προσδιοριζόμενα στοιχεία των ανωτέρω υποπεριπτώσεων
i, ii, iii, iv, v, όπως αυτά έχουν περιληφθεί
στις δηλώσεις φορολογίας εισοδήματος των ανωτέρω
στελεχών.
Στις περιπτώσεις για τις οποίες θα χρησιμοποιηθεί
ο κύκλος εργασιών των στελεχών αυτών για κατάταξη
εργοληπτικής επιχείρησης σε κατηγορία και τάξη του
Μ.Ε.ΕΠ. δεν επιτρέπεται αντικατάστασή τους από τη
βασική και συμπληρωματική στελέχωση της επιχείρησης
για δύο (2) τουλάχιστον έτη από την ημερομηνία
έκδοσης της βεβαίωσης εγγραφής της. Σε περίπτωση
διαπίστωσης αντικατάστασής τους εντός της διετίας,
η υπηρεσία τήρησης του Μ.Ε.ΕΠ. μπορεί να καλέσει την
επιχείρηση σε έκτακτη αναθεώρηση.
Για τον έλεγχο της ακρίβειας των στοιχείων αυτών,
υποβάλλονται επικυρωμένα τα αντίστοιχα παραστατικά
κάθε στελέχους της εταιρείας, όπως αναφέρονται
ανωτέρω και κάθε άλλο στοιχείο που ζητείται από την
υπηρεσία τήρησης του Μ.Ε.ΕΠ..
β) Ως αριθμητής του κλάσματος α2 λαμβάνεται το
μέγεθος που αναφέρεται στο σκέλος του παθητικού
της εγγεγραμμένης στο Μ.Ε.ΕΠ. εργοληπτικής επιχείρησης,
ως «Σύνολο Ιδίων Κεφαλαίων», μετά την αφαίρεση
των Ειδικών Αφορολόγητων Αποθεματικών Τεχνικών
Επιχειρήσεων, στο τμήμα αυτών που δεν έχει φορολογηθεί,
του Οφειλόμενου Κεφαλαίου και των «ποσών
που προορίζονται για Αύξηση Μετοχικού Κεφαλαίου».
Τα πιο πάνω οικονομικά στοιχεία προκύπτουν από την
οικονομική κατάσταση του προηγούμενου έτους ή από
προσωρινή οικονομική κατάσταση που βεβαιώνεται από
ορκωτό ελεγκτή και δημοσιεύεται πριν από την υποβολή
της αίτησης. Για το διαχωρισμό των Ειδικών Αφορολόγητων
Αποθεματικών Τεχνικών Επιχειρήσεων και
τον προσδιορισμό του τμήματος που έχει φορολογηθεί
και δεν αφαιρείται από το «Σύνολο Ιδίων Κεφαλαίων»,
απαιτείται ειδική βεβαίωση ορκωτού ελεγκτή.
γ) Ως αριθμητής του κλάσματος α3 λαμβάνεται το
μέγεθος των παγίων στοιχείων, που ανήκουν στην κυριότητα
της εγγεγραμμένης στο Μ.Ε.ΕΠ. εργοληπτικής
επιχείρησης ή στην κατοχή της δυνάμει συμβάσεων
χρηματοδοτικής μίσθωσης, στα οποία περιλαμβάνεται
η αξία γηπέδων, οικοπέδων, κτηρίων, μηχανολογικού
εξοπλισμού και μεταφορικών μέσων, εκτός των επιβατικών
αυτοκινήτων.
i. Ως αξία των ιδιόκτητων παγίων για τα ακίνητα λαμβάνεται,
κατ’ επιλογή της επιχείρησης, είτε η αντικειμενική
αξία που ισχύει κατά το χρόνο υποβολής της
αίτησης η οποία βεβαιώνεται από συμβολαιογράφο,
είτε η αξία των ακινήτων (αξία κτήσης ή κόστος ιδιοκατασκευής),
όπως αυτή αναφέρεται στην οικονομική
κατάσταση του προηγούμενου έτους ή στην προσωρινή
οικονομική κατάσταση, χωρίς αποσβέσεις, που βεβαιώνεται
από ορκωτό ελεγκτή και δημοσιεύεται πριν από
την υποβολή της αίτησης. Η επιχείρηση προσκομίζει
ειδική κατάσταση με βεβαίωση ορκωτού ελεγκτή, στην
οποία περιλαμβάνονται αναλυτικά τα ανωτέρω πάγια
και υπολογίζεται η συνολική αξία αυτών.
ii. Ως αξία του κύριου και βοηθητικού μηχανολογικού
εξοπλισμού και των μεταφορικών μέσων, εκτός από τα
επιβατικά αυτοκίνητα της επιχείρησης, λαμβάνεται η
αναπόσβεστη αξία τους προσαυξημένη κατά τριάντα
τοις εκατό (30%) μετά και την πραγματοποίηση των
αποσβέσεων που προβλέπονται από την κείμενη νομοθεσία.
Η συνολικά προσδιοριζόμενη αξία του ανωτέρω
κύριου και βοηθητικού μηχανολογικού εξοπλισμού και
των μεταφορικών μέσων, εκτός των επιβατικών αυτοκινήτων,
δεν μπορεί να υπερβεί τη συνολική αξία κτήσης
αυτού.
Εναλλακτικά και κατ’ επιλογή της επιχείρησης που
υποβάλλει την αίτηση, λαμβάνεται υπόψη η αξία του
ανωτέρω κύριου και βοηθητικού μηχανολογικού εξοπλισμού
και των μεταφορικών μέσων, εκτός των επιβατικών
αυτοκινήτων, μετά από εκτίμηση ορκωτού εκτιμητή. Η
συνολικά προσδιοριζόμενη αξία του ανωτέρω κύριου
και βοηθητικού μηχανολογικού εξοπλισμού και των μεταφορικών
μέσων, εκτός των επιβατικών αυτοκινήτων,
δεν μπορεί να υπερβεί το εβδομήντα πέντε τοις εκατό
(75%) της αξίας κτήσης αυτού, ανεξάρτητα από την
εκτίμηση που θα έχει υποβληθεί από την επιχείρηση
στην υπηρεσία τήρησης του Μ.Ε.ΕΠ..
Η αξία του κύριου και βοηθητικού μηχανολογικού εξοπλισμού
και των μεταφορικών μέσων, εκτός των επιβατικών
αυτοκινήτων, προκύπτει από την οικονομική
κατάσταση του προηγούμενου έτους της επιχείρησης ή
από προσωρινή οικονομική κατάσταση που βεβαιώνεται
από ορκωτό ελεγκτή και δημοσιεύεται πριν από την
υποβολή της αίτησης.
Για τον υπολογισμό της αναπόσβεστης αξίας του εξοπλισμού
και των μεταφορικών μέσων της επιχείρησης,
περιλαμβανομένης της προσαύξησης αυτής κατά τριάντα
τοις εκατό (30%), συνυποβάλλεται ειδική βεβαίωση
ορκωτού ελεγκτή.
Σε περίπτωση υπολογισμού της αξίας του εξοπλισμού
και των μεταφορικών μέσων της επιχείρησης με χρήση
ορκωτών εκτιμητών συνυποβάλλεται έκθεση ορκωτού
εκτιμητή εγγεγραμμένου στο Σώμα Ορκωτών Εκτιμητών.
iii. Στον αριθμητή του κλάσματος α3 συνυπολογίζεται
και η αξία του κύριου και βοηθητικού μηχανολογικού
εξοπλισμού και των μεταφορικών μέσων, εκτός από τα
επιβατικά αυτοκίνητα, που ανήκουν στις κοινοπραξίες
στις οποίες συμμετέχει η εργοληπτική επιχείρηση που
κρίνεται, κατά τα ποσοστά συμμετοχής της σε αυτές,
όπως προκύπτει από τα προσκομιζόμενα συμφωνητικά
σύστασης αυτών, αν δεν έχουν εισφερθεί από τα μέλη
τους προς αυτές.
Ως αξία των παγίων αυτών λαμβάνεται η αναπόσβεστη
αξία τους προσαυξημένη κατά τριάντα τοις εκατό
(30%) μετά την πραγματοποίηση των αποσβέσεων που
προβλέπονται από την κείμενη νομοθεσία. Η συνολικά
προσδιοριζόμενη αξία του κύριου και βοηθητικού μηχανολογικού
εξοπλισμού και των μεταφορικών μέσων,
εκτός από τα επιβατικά αυτοκίνητα, δεν μπορεί να υπερβεί
τη συνολική αξία κτήσης αυτού και αποδεικνύεται
από τα τηρούμενα μητρώα παγίων της κοινοπραξίας.
Εναλλακτικά και κατ’ επιλογή της επιχείρησης που
υποβάλλει την αίτηση, λαμβάνεται υπόψη η αξία του
κύριου και βοηθητικού μηχανολογικού εξοπλισμού και
των μεταφορικών μέσων, εκτός των επιβατικών αυτοκινήτων,
μετά από εκτίμηση ορκωτού εκτιμητή. Η συνολικά
προσδιοριζόμενη αξία του κύριου και βοηθητικού
μηχανολογικού εξοπλισμού και των μεταφορικών
μέσων, εκτός από τα επιβατικά αυτοκίνητα, δεν μπορεί
να υπερβεί το εβδομήντα πέντε τοις εκατό (75%) της
αξίας κτήσης αυτού, ανεξάρτητα από την εκτίμηση που
θα έχει υποβληθεί από την επιχείρηση στην υπηρεσία
τήρησης του Μ.Ε.ΕΠ.. Σε περίπτωση υπολογισμού της
αξίας του εξοπλισμού και των μεταφορικών μέσων της
επιχείρησης με χρήση ορκωτών εκτιμητών συνυποβάλλεται
έκθεση ορκωτού εκτιμητή εγγεγραμμένου στο
Σώμα Ορκωτών Εκτιμητών.
iv. Ως αξία παγίων, που κατέχονται δυνάμει συμβάσεων
χρηματοδοτικής μίσθωσης, λαμβάνεται εκείνη που
προκύπτει από τις σχετικές συμβάσεις μεταξύ της επιχείρησης
ή της κοινοπραξίας στην οποία μετέχει και της
εταιρείας χρηματοδοτικής μίσθωσης και προστίθεται
στον αριθμητή α3.
δ) Τα μεγέθη που χρησιμοποιούνται ως παρονομαστές
στα κλάσματα α1, α2, α3 του Τμήματος Α του Τύπου
Κατάταξης, για την εγγραφή, κατάταξη και αναθεώρηση
ορίζονται ως εξής:
i. για την τρίτη τάξη ο κύκλος εργασιών ορίζεται
σε δύο εκατομμύρια επτακόσιες χιλιάδες (2.700.000)
ευρώ, τα ίδια κεφάλαια σε επτακόσιες πενήντα χιλιάδες
(750.000) ευρώ και τα πάγια σε εκατόν πενήντα χιλιάδες
(150.000) ευρώ,
ii. για την τέταρτη τάξη ο κύκλος εργασιών ορίζεται
σε πέντε εκατομμύρια πεντακόσιες χιλιάδες (5.500.000)
ευρώ, τα ίδια κεφάλαια σε ένα εκατομμύριο πεντακόσιες
χιλιάδες (1.500.000) ευρώ και τα πάγια σε τριακόσιες
χιλιάδες (300.000) ευρώ,
iii. για την πέμπτη τάξη ο κύκλος εργασιών ορίζεται σε
δεκαπέντε εκατομμύρια (15.000.000) ευρώ, τα ίδια κεφάλαια
σε τέσσερα εκατομμύρια πεντακόσιες χιλιάδες
(4.500.000) ευρώ και τα πάγια σε εννιακόσιες χιλιάδες
(900.000) ευρώ,
iv. για την έκτη τάξη ο κύκλος εργασιών ορίζεται σε
τριάντα εκατομμύρια (30.000.000) ευρώ, τα ίδια κεφάλαια
σε εννέα εκατομμύρια (9.000.000) ευρώ και τα πάγια
σε ένα εκατομμύριο οκτακόσιες χιλιάδες (1.800.000)
ευρώ,
v. για την έβδομη τάξη ο κύκλος εργασιών ορίζεται σε
εκατόν ογδόντα εκατομμύρια (180.000.000) ευρώ, τα ίδια
κεφάλαια σε ενενήντα εκατομμύρια (90.000.000) ευρώ
και τα πάγια σε δεκαοκτώ εκατομμύρια (18.000.000)
ευρώ.
3. Ανάλυση Τμήματος Β
α) Ως αριθμητής του κλάσματος β1 λαμβάνεται το
μέγεθος που αναφέρεται στο σκέλος του Παθητικού
της εγγεγραμμένης στο Μ.Ε.ΕΠ. εργοληπτικής επιχείρησης,
ως «Σύνολο Ιδίων Κεφαλαίων», μετά την αφαίρεση
των Ειδικών Αφορολόγητων Αποθεματικών Τεχνικών
Επιχειρήσεων, στο τμήμα αυτών που δεν έχει φορολογηθεί,
του Οφειλόμενου Κεφαλαίου και των «ποσών
που προορίζονται για Αύξηση Μετοχικού Κεφαλαίου».
Τα πιο πάνω οικονομικά στοιχεία προκύπτουν από την
οικονομική κατάσταση του προηγούμενου έτους ή από
προσωρινή οικονομική κατάσταση που βεβαιώνεται από
ορκωτό ελεγκτή και δημοσιεύεται πριν από την υποβολή
της αίτησης. Για το διαχωρισμό των Ειδικών Αφορολόγητων
Αποθεματικών Τεχνικών Επιχειρήσεων και
τον προσδιορισμό του τμήματος που έχει φορολογηθεί
και δεν αφαιρείται από το «Σύνολο Ιδίων Κεφαλαίων»,
απαιτείται ειδική βεβαίωση ορκωτού ελεγκτή.
Ως παρονομαστής του κλάσματος β1 λαμβάνεται το
μέγεθος που αναφέρεται στο σκέλος του Ενεργητικού
της εγγεγραμμένης στο Μ.Ε.ΕΠ. εργοληπτικής επιχείρησης,
ως «Σύνολο Ενεργητικού» και προκύπτει από
την οικονομική κατάσταση του προηγούμενου έτους ή
από προσωρινή οικονομική κατάσταση που βεβαιώνεται
από ορκωτό ελεγκτή και δημοσιεύεται πριν από την
υποβολή της αίτησης.
β) Ως αριθμητής του κλάσματος β2 λαμβάνεται το
άθροισμα των μεγεθών που αναφέρονται στο σκέλος
του Ενεργητικού της εγγεγραμμένης στο Μ.Ε.ΕΠ. εργοληπτικής
επιχείρησης, ως «Σύνολο Παγίου Ενεργητικού»,
μετά την αφαίρεση των «Συμμετοχών και άλλων Μακροπρόθεσμων
Απαιτήσεων», όπως αυτές επίσης αναφέρονται
στο σκέλος του Ενεργητικού της επιχείρησης.
Τα πιο πάνω οικονομικά στοιχεία προκύπτουν από την
οικονομική κατάσταση του προηγούμενου έτους ή από
προσωρινή κατάσταση που βεβαιώνεται από ορκωτό
ελεγκτή και δημοσιεύεται πριν από την υποβολή της
αίτησης.
Ως παρονομαστής του κλάσματος β2 λαμβάνεται το
Σύνολο του Παγίου Ενεργητικού, όπως αυτό ορίζεται
στο σκέλος του Ενεργητικού της επιχείρησης, ως «Σύνολο
Πάγιου Ενεργητικού», στην οικονομική κατάσταση
του προηγούμενου έτους ή από προσωρινή οικονομική
κατάσταση που βεβαιώνεται από ορκωτό ελεγκτή και
δημοσιεύεται πριν από την υποβολή της αίτησης.
γ) Ως αριθμητής του κλάσματος β3 λαμβάνεται το
μέγεθος που αναφέρεται στο σκέλος του Ενεργητικού
της εγγεγραμμένης στο Μ.Ε.ΕΠ. εργοληπτικής επιχείρησης,
ως «Σύνολο Κυκλοφορούντος Ενεργητικού», μετά
την αφαίρεση των «Απαιτήσεων», όπως αυτές εγγράφονται
στο σκέλος του Ενεργητικού, εξαιρουμένων των
τιμολογημένων απαιτήσεων για δημόσια και ιδιωτικά
έργα. Τα πιο πάνω οικονομικά στοιχεία προκύπτουν από
την οικονομική κατάσταση του προηγούμενου έτους ή
από προσωρινή κατάσταση που βεβαιώνεται από ορκωτό
ελε γκτή και δημοσιεύεται πριν από την υποβολή
της αίτησης της επιχείρησης. Για το διαχωρισμό των
τιμολογημένων απαιτήσεων για δημόσια και ιδιωτικά
έργα απαιτείται ειδική βεβαίωση ορκωτού ελεγκτή, στην
οποία επισυνάπτονται αντίγραφα των τιμολογίων που
έχουν εκδοθεί.
Ως παρονομαστής του κλάσματος β3 λαμβάνεται το
μέγεθος που αναφέρεται στο σκέλος του Ενεργητικού
της επιχείρησης ως «Σύνολο Κυκλοφορούντος Ενεργητικού»
και προκύπτει από την οικονομική κατάσταση
του προηγούμενου έτους ή από προσωρινή οικονομική
κατάσταση που βεβαιώνεται από ορκωτό ελεγκτή και
δημοσιεύεται πριν από την υποβολή της αίτησης.
Με απόφαση, που εκδίδεται από τον Υπουργό Περιβάλλοντος,
Χωροταξίας και Δημόσιων Έργων, καθορίζονται
ο τρόπος και η έκταση υπολογισμού της αξίας
των παγίων που καλύπτονται από συμβάσεις χρηματοδοτικής
μίσθωσης, τα απαιτούμενα δικαιολογητικά,
ο τρόπος και η διαδικασία εκτίμησης των ακινήτων,
των οποίων η αξία δεν προσδιορίζεται αντικειμενικά
και κάθε σχετικό θέμα.
4. Ανάλυση Τμήματος Γ
Ο Συντελεστής Κατάταξης καθορίζεται ως εξής:
i. για εταιρεία έβδομης τάξης του Μ.Ε.ΕΠ.: 300
ii. για εταιρεία έκτης τάξης του Μ.Ε.ΕΠ.: 180
iii. για εταιρεία πέμπτης τάξης του Μ.Ε.ΕΠ.: 140
iv. για εταιρεία τέταρτης τάξης του Μ.Ε.ΕΠ.: 90
v. για εταιρεία τρίτης τάξης του Μ.Ε.ΕΠ.: 70.
5. Το αποτέλεσμα που προκύπτει από την εφαρμογή
του τύπου κατάταξης αποτελεί τη συνολική βαθμολογία
της εργοληπτικής επιχείρησης Μ.Ε.ΕΠ..
Η ελάχιστη απαιτούμενη βαθμολογία για την κατάταξη
των εταιρειών στην αντίστοιχη τάξη του Μ.Ε.ΕΠ.
είναι η εξής:
i. για την έβδομη τάξη 500 βαθμοί
ii. για την έκτη τάξη 250 βαθμοί
iii. για την πέμπτη τάξη 170 βαθμοί
iv. για την τέταρτη τάξη 120 βαθμοί
v. για την τρίτη τάξη 75 βαθμοί.
6. Με προεδρικό διάταγμα, που εκδίδεται με πρόταση
του Υπουργού Περιβάλλοντος, Χωροταξίας και
Δημόσιων Έργων, καθορίζονται τα όρια του Συντελεστή
Κατάταξης Γ, τα μεγέθη του τμήματος Α του Τύπου
Κατάταξης που χρησιμοποιούνται σαν παρονομαστές
των κλασμάτων α1, α2, α3 και η συνολική βαθμολογία
ανά τάξη Μ.Ε.ΕΠ..
7. Σε περιπτώσεις συγχώνευσης εργοληπτικών επιχειρήσεων,
οι οποίες είναι εγγεγραμμένες στο Μ.Ε.ΕΠ., ο
Συντελεστής Κατάταξης Γ καθεμίας από αυτές λαμβάνεται
ανάλογα με το συνολικό αριθμό ως εξής:
α) Για τις δύο πρώτες, το άθροισμα των Συντελεστών
Κατάταξης Γ της καθεμίας.
β) Για την τρίτη, στο ανωτέρω άθροισμα προστίθεται
το ογδόντα τοις εκατό (80%) του Συντελεστή Κατάταξης
Γ αυτής.
γ) Για κάθε επόμενη, μέχρι και την έβδομη, στο ανωτέρω
άθροισμα προστίθεται το εβδομήντα τοις εκατό
(70%) της τέταρτης, το εξήντα τοις εκατό (60%) της
πέμπτης, το σαράντα τοις εκατό (40%) της έκτης και το
τριάντα τοις εκατό (30%) της έβδομης των αντίστοιχων
Συντελεστών Κατάταξης Γ που διαθέτουν.
δ) Για τις πέραν της έβδομης δεν προστίθεται περαιτέρω
Συντελεστής Κατάταξης Γ.
Η σειρά των επιχειρήσεων για τον υπολογισμό του
Συντελεστή Κατάταξης Γ καθορίζεται από την επιχείρηση
που υποβάλλει την αίτηση αναθεώρησης.
8. Σε περιπτώσεις συγχωνεύσεων εργοληπτικών επιχειρήσεων
εγγεγραμμένων στο Μ.Ε.ΕΠ. υποβάλλονται
στην υπηρεσία τήρησης του Μ.Ε.ΕΠ. η ενοποιημένη οικονομική
κατάσταση της επιχείρησης που προέκυψε από
τη συγχώνευση και υποβάλλει αίτηση και οι οικονομικές
καταστάσεις του προηγούμενου έτους ή προσωρινές
οικονομικές καταστάσεις που βεβαιώνονται από ορκωτό
ελεγκτή και δημοσιεύονται πριν από την υποβολή
της αίτησης, κάθε επιχείρησης που συγχωνεύεται. Υποβάλλονται
επίσης και τα αντίστοιχα παραστατικά που
απαιτούνται για τον προσδιορισμό του κύκλου εργασιών
των χρήσεων των τριών (3) τελευταίων ετών. Από
τα στοιχεία των ανωτέρω επιχειρήσεων προκύπτει το
άθροισμα των Τμημάτων Α και Β του Τύπου Κατάταξης,
περιλαμβανομένων των σταθμίσεών τους (Α Χ 70% +
Β Χ 30%) και εξάγεται ο Συντελεστής Κατάταξης Γ
καθεμιάς.

Άρθρο 100
Τάξεις και κατηγορίες του Μ.Ε.ΕΠ.
1. Οι τάξεις του Μ.Ε.ΕΠ. ορίζονται σε επτά και επιπλέον
αυτών ορίζονται και δύο ειδικές τάξεις οι Α1, Α2 για
μικρές επιχειρήσεις. Η κατάταξη στο Μ.Ε.ΕΠ. των εργοληπτικών
επιχειρήσεων γίνεται σε μία ή περισσότερες
από τις εξής βασικές κατηγορίες έργων: οδοποιίας, οικοδομικών,
υδραυλικών, ηλεκτρομηχανολογικών, λιμενικών
και βιομηχανικών και ενεργειακών. Κάθε επιχείρηση
κατατάσσεται σε μία μόνο τάξη για κάθε κατηγορία.
Με απόφαση που εκδίδεται από τον Υπουργό Περιβάλλοντος,
Χωροταξίας και Δημόσιων Έργων, μπορεί
να επαναπροσδιορίζονται οι κατηγορίες αυτές και το
περιεχόμενό τους με σκοπό τη μεγαλύτερη εξειδίκευση
των κατηγοριών και να ρυθμίζονται τα μεταβατικά
ζητήματα που ανακύπτουν στην περίπτωση αυτή.
2. Η κατάταξη εργοληπτικής επιχείρησης στην έβδομη
τάξη του Μ.Ε.ΕΠ. συνεπάγεται την κατάταξή της σε
όλες τις βασικές κατηγορίες έργων. Η κατάταξη εργοληπτικής
επιχείρησης στην έκτη ή στην πέμπτη τάξη
του Μ.Ε.ΕΠ. συνεπάγεται την κατάταξή της σε όλες τις
βασικές κατηγορίες έργων, αν κατά την επανάκρισή της
πληροί τις προϋποθέσεις κατάταξής της τουλάχιστον
σε τέσσερις (4) από τις κατηγορίες αυτές.
3. Στις ειδικές τάξεις Α1 και Α2 του Μ.Ε.ΕΠ. κατατάσσονται
εργοληπτικές επιχειρήσεις με μόνο κριτήριο τη
στελέχωσή τους από τεχνικούς εγγεγραμμένους στο
Μ.Ε.Κ., χωρίς την εφαρμογή του τύπου κατάταξης, ως
εξής:
α) Στην Α1, εργοληπτική επιχείρηση, η οποία περιλαμβάνει
στη βασική της στελέχωση τουλάχιστον έναν (1)
τεχνικό Μ.Ε.Κ. Α΄ βαθμίδας.
β) Στην Α2, εργοληπτική επιχείρηση, η οποία περιλαμβάνει
στη βασική της στελέχωση τουλάχιστον έναν (1)
τεχνικό Μ.Ε.Κ. Β΄ βαθμίδας ή δύο (2) τεχνικούς Μ.Ε.Κ.
Α΄ βαθμίδας.
4. Στην πρώτη τάξη του Μ.Ε.ΕΠ. κατατάσσεται εργοληπτική
επιχείρηση, χωρίς την εφαρμογή του Τύπου Κατάταξης,
αν διαθέτει τις εξής ελάχιστες προϋποθέσεις:
α) Περιλαμβάνει στη βασική της στελέχωση τουλάχιστον
δύο (2) τεχνικούς Μ.Ε.Κ. Α΄ βαθμίδας και έναν (1)
τεχνικό Μ.Ε.Κ. Β΄βαθμίδας ή δύο (2) τεχνικούς Μ.Ε.Κ. Β΄
βαθμίδας ή έναν (1) τεχνικό Μ.Ε.Κ. Γ΄βαθμίδας.
β) Διαθέτει, κατά την υποβολή της αίτησης, καταθέσεις
σε τράπεζα, τουλάχιστον εβδομήντα τριών χιλιάδων
τριακοσίων εξήντα οκτώ (73.368) ευρώ.
5. Στη δεύτερη τάξη του Μ.Ε.ΕΠ. κατατάσσεται εργοληπτική
επιχείρηση, χωρίς την εφαρμογή του τύπου
κατάταξης, αν διαθέτει τις εξής ελάχιστες προϋποθέσεις:
α) Περιλαμβάνει στη βασική της στελέχωση τουλάχιστον
δύο (2) τεχνικούς Μ.Ε.Κ. Γ΄ βαθμίδας ή έναν (1)
τεχνικό Μ.Ε.Κ. Γ΄ βαθμίδας και δύο (2) τεχνικούς Μ.Ε.Κ.
Β΄ βαθμίδας ή έναν (1) τεχνικό Μ.Ε.Κ. Δ΄ βαθμίδας.
β) Διαθέτει, κατά την υποβολή της αίτησης, καταθέσεις
σε τράπεζα, τουλάχιστον εκατόν σαράντα χιλιάδων
οκτακοσίων εξήντα έξι (140.866) ευρώ.
γ) Διαθέτει πάγια στοιχεία με βάση τις αντικειμενικές
αξίες ή τις αξίες κτήσης αυτών, συνολικής αξίας τριάντα
πέντε χιλιάδων διακοσίων δεκαεπτά (35.217) ευρώ. Τα
πάγια αυτά στοιχεία αφορούν γήπεδα, οικόπεδα, κτήρια,
μηχανολογικό εξοπλισμό και μεταφορικά μέσα, εκτός
από τα επιβατικά αυτοκίνητα. Ως αξία παγίων για τα
ακίνητα λαμβάνεται, κατ’ επιλογή της επιχείρησης, είτε
η αντικειμενική αξία που ισχύει κατά το χρόνο υποβολής
της αίτησης, πιστοποιούμενη από συμβολαιογράφο, είτε
η αξία αυτών, όπως προσδιορίζεται από τα οριστικά
συμβόλαια αγοράς ή το κόστος ιδιοκατασκευής τους,
όπως είναι εγγεγραμμένο στα βιβλία της επιχείρησης.
Για τον εξοπλισμό και τα μεταφορικά μέσα, η αξία τους
προσδιορίζεται με βάση τις διατάξεις του άρθρου 99
του παρόντος.
6. Στην τρίτη τάξη του Μ.Ε.ΕΠ. κατατάσσεται εργοληπτική
επιχείρηση με μορφή ανώνυμης εταιρείας, με
εφαρμογή του τύπου κατάταξης, αν διαθέτει τις εξής
ελάχιστες προϋποθέσεις:
α) Περιλαμβάνει στη βασική της στελέχωση τουλάχιστον
δύο (2) τεχνικούς Μ.Ε.Κ. Δ΄ βαθμίδας. Εναλλακτικά
μπορεί να αντικατασταθεί ο ένας (1) τεχνικός Μ.Ε.Κ. Δ΄
βαθμίδας με δύο (2) τεχνικούς Μ.Ε.Κ. Γ΄ βαθμίδας.
β) Διαθέτει ίδια κεφάλαια, όπως ορίζονται στην περίπτωση
β΄ της παραγράφου 2 του άρθρου 99 του παρόντος,
τουλάχιστον ίσα με το πενήντα τοις εκατό (50%)
των ιδίων κεφαλαίων της τάξης αυτής, όπως ορίζονται
στην περίπτωση δ΄ της παραγράφου 2 του άρθρου 99
του παρόντος.
γ) Διαθέτει πάγια στοιχεία, όπως ορίζονται στην περίπτωση
γ΄ της παραγράφου 2 του άρθρου 99 του παρόντος,
αξίας τουλάχιστον ίσης με το πενήντα τοις εκατό
(50%) των παγίων της τάξης αυτής, όπως ορίζονται
στην περίπτωση δ΄ της παραγράφου 2 του άρθρου 99
του παρόντος.
δ) Να τηρούνται οι δείκτες βιωσιμότητας, όπως αυτοί
ορίζονται στην περίπτωση ε΄ της παραγράφου 8 του
παρόντος άρθρου.
Για τις εταιρείες που δεν είναι ήδη εγγεγραμμένες στο
Μ.Ε.ΕΠ. ή είναι εγγεγραμμένες σε τάξη κατώτερη της
τρίτης, ο Συντελεστής Γ΄ του Τύπου Κατάταξης ορίζεται
σε ποσοστό ογδόντα τοις εκατό (80%) του Συντελεστή
Γ΄, όπως αυτός καθορίζεται από τις κείμενες διατάξεις
για τις επιχειρήσεις τρίτης τάξης του Μ.Ε.ΕΠ..
7. Για την κατάταξη εργοληπτικής επιχείρησης και
σε πρόσθετες κατηγορίες έργων, εκτός της βασικής,
απαιτείται να διαθέτει για καθεμία από αυτές συμπληρωματική
στελέχωση. Τα στελέχη για καθεμία από τις
πρόσθετες κατηγορίες έργων μπορεί να είναι τα ίδια
πρόσωπα της βασικής στελέχωσης, εγγεγραμμένα σε
αντίστοιχη κατηγορία και τάξη του Μ.Ε.Κ. ή και άλλα
πρόσωπα. Για τη συμπληρωματική στελέχωση κάθε πρόσθετης
κατηγορίας έργων, απαιτείται τουλάχιστον:
α) Στην Α1 τάξη, ένας (1) τεχνικός Μ.Ε.Κ. Α΄ βαθμίδας.
β) Στην Α2 τάξη, ένας (1) τεχνικός Μ.Ε.Κ. Β΄ βαθμίδας
ή δύο (2) τεχνικοί Μ.Ε.Κ. Α΄ βαθμίδας.
γ) Στην πρώτη τάξη, ένας (1) τεχνικός Μ.Ε.Κ. Β΄ βαθμίδας
ή δύο (2) τεχνικοί Μ.Ε.Κ. Α΄ βαθμίδας.
δ) Στη δεύτερη τάξη, ένας (1) τεχνικός Μ.Ε.Κ. Γ΄ βαθμίδας
ή δύο (2) τεχνικοί Μ.Ε.Κ. Β΄ βαθμίδας.
ε) Στην τρίτη τάξη, ένας (1) τεχνικός Μ.Ε.Κ. Δ΄ βαθμίδας
ή δύο (2) τεχνικοί Μ.Ε.Κ. Γ΄ βαθμίδας.
8. Στην τέταρτη, πέμπτη, έκτη και έβδομη τάξη του
Μ.Ε.ΕΠ. κατατάσσονται εργοληπτικές επιχειρήσεις εγγεγραμμένες
στο Μ.Ε.ΕΠ. ή επιχειρήσεις που προέρχονται
από συγχώνευση εργοληπτικών επιχειρήσεων
εγγεγραμμένων στο Μ.Ε.ΕΠ., με την εφαρμογή του τύπου
κατάταξης, αν διαθέτουν τις εξής ελάχιστες προϋποθέσεις:
α) Περιλαμβάνουν στη βασική και συμπληρωματική
τους στελέχωση τον αντίστοιχο, για κάθε τάξη, ελάχιστο
αριθμό τεχνικών εγγεγραμμένων στο Μ.Ε.Κ., ως
εξής:
i. Στην τέταρτη τάξη, για τη βασική κατηγορία έργων
απαιτείται στελέχωση τουλάχιστον τριών (3) τεχνικών
Μ.Ε.Κ. Δ΄ βαθμίδας και ενός (1) τεχνικού Μ.Ε.Κ. Γ΄ βαθμίδας.
Για κάθε πρόσθετη κατηγορία έργων, μέχρι και
την τέταρτη, απαιτείται συμπληρωματική στελέχωση
τουλάχιστον δύο (2) τεχνικών Μ.Ε.Κ. Δ΄ βαθμίδας. Για
κάθε επιπλέον κατηγορία απαιτείται συμπληρωματική
στελέχωση ενός (1) τεχνικού Μ.Ε.Κ. Δ΄ βαθμίδας.
ii. Στην πέμπτη τάξη, για τη βασική κατηγορία έργων
απαιτείται στελέχωση τουλάχιστον τεσσάρων (4) τεχνικών
Μ.Ε.Κ. Δ΄ βαθμίδας και ενός (1) τεχνικού Μ.Ε.Κ. Γ΄
βαθμίδας. Για κάθε πρόσθετη κατηγορία έργων, μέχρι
την τέταρτη, απαιτείται συμπληρωματική στελέχωση
τουλάχιστον τριών (3) τεχνικών Μ.Ε.Κ. Δ΄ βαθμίδας. Για
κάθε επιπλέον κατηγορία απαιτείται συμπληρωματική
στελέχωση ενός (1) τεχνικού Μ.Ε.Κ. Δ΄ βαθμίδας.
iii. Στην έκτη τάξη, για τη βασική κατηγορία έργων
απαιτείται στελέχωση τουλάχιστον έξι (6) τεχνικών
Μ.Ε.Κ. Δ΄ βαθμίδας και τεσσάρων (4) τεχνικών Μ.Ε.Κ. Γ΄
βαθμίδας. Για κάθε πρόσθετη κατηγορία έργων, μέχρι
και την τέταρτη, απαιτείται συμπληρωματική στελέχωση
τουλάχιστον τεσσάρων (4) τεχνικών Μ.Ε.Κ. Δ΄ βαθμίδας.
Για τις επιπλέον κατηγορίες απαιτείται συμπληρωματική
στελέχωση ενός (1) τεχνικού Μ.Ε.Κ. Δ΄ βαθμίδας
ανά κατηγορία.
iv. Στην έβδομη τάξη, απαιτείται στελέχωση τουλάχιστον
δεκαοκτώ (18) τεχνικών Μ.Ε.Κ. Δ΄ βαθμίδας και
δεκατεσσάρων (14) τεχνικών Μ.Ε.Κ. Γ΄ βαθμίδας. Από τη
στελέχωση αυτή απαιτείται τουλάχιστον οι δώδεκα (12)
τεχνικοί Μ.Ε.Κ. Δ΄ βαθμίδας να είναι εγγεγραμμένοι σε
τρεις (3) κατηγορίες έργων, ένας (1) τεχνικός Μ.Ε.Κ. Δ΄
βαθμίδας να είναι εγγεγραμμένος στην κατηγορία ηλεκτρομηχανολογικών
έργων και ένας (1) τεχνικός Μ.Ε.Κ.
Δ΄ βαθμίδας να είναι εγγεγραμμένος στην κατηγορία
βιομηχανικών και ενεργειακών έργων.
Εναλλακτικά για τις τάξεις τέταρτη, πέμπτη και έκτη
μπορεί να αντικατασταθεί στη βασική και στη συμπληρωματική
τους στελέχωση, ένας (1) τεχνικός Μ.Ε.Κ. Δ΄
βαθμίδας, με δύο (2) τεχνικούς Μ.Ε.Κ. Γ΄ βαθμίδας και
ένας (1) τεχνικός Μ.Ε.Κ. Γ΄ βαθμίδας με δύο (2) τεχνικούς
Μ.Ε.Κ. Β΄ βαθμίδας. Για την έβδομη τάξη μπορούν να
αντικατασταθούν τόσο στη βασική, όσο και στη συμπληρωματική
της στελέχωση, μέχρι τέσσερις (4) τεχνικοί
Μ.Ε.Κ. Δ΄ βαθμίδας με οκτώ (8) τεχνικούς Μ.Ε.Κ. Γ΄ βαθμίδας
και μέχρι τέσσερις (4) τεχνικοί Μ.Ε.Κ. Γ΄ βαθμίδας
με οκτώ (8) τεχνικούς Μ.Ε.Κ. Β΄ βαθμίδας.
Για τις πιο πάνω τάξεις τα στελέχη για κάθε πρόσθετη
κατηγορία έργων, εκτός της βασικής κατηγορίας, μπορεί
να είναι τα ίδια πρόσωπα της βασικής στελέχωσης
εγγεγραμμένα σε αντίστοιχη κατηγορία και τάξη του
Μ.Ε.Κ. ή και άλλα πρόσωπα.
β) Διαθέτουν αθροιστικά εμπειρία την τελευταία
τριετία για τη βασική κατηγορία έργων είκοσι πέντε
τοις εκατό (25%) του κύκλου εργασιών της τάξης στην
οποία ζητείται η κατάταξη, όπως αυτός ορίζεται στην
περίπτωση δ΄ της παραγράφου 2 του άρθρου 99 του
παρόντος και πέντε τοις εκατό (5%) για κάθε πρόσθετη
κατηγορία έργων. Η διάταξη αυτή δεν ισχύει για την
έβδομη τάξη.
γ) Διαθέτουν Ίδια Κεφάλαια, όπως ορίζονται στην
περίπτωση β΄ της παραγράφου 2 του άρθρου 99 του
παρόντος, τουλάχιστον ίσα με το πενήντα τοις εκατό
(50%) των ιδίων κεφαλαίων της τάξης στην οποία ζητείται
η κατάταξη, όπως ορίζονται στην περίπτωση δ΄
της παραγράφου 2 του άρθρου 99 του παρόντος.
δ) Διαθέτουν πάγια στοιχεία, όπως ορίζονται στην
περίπτωση γ΄ της παραγράφου 2 του άρθρου 99 του
παρόντος, αξίας τουλάχιστον ίσης με το πενήντα τοις
εκατό (50%) των παγίων της τάξης, στην οποία ζητείται
η κατάταξη, όπως ορίζονται στην περίπτωση δ΄ της
παραγράφου 2 του άρθρου 99 του παρόντος.
Από τα πιο πάνω πάγια, υποχρεωτικά το τριάντα τοις
εκατό (30%) πρέπει να είναι ακίνητα (γήπεδα, οικόπεδα
και κτήρια) και το τριάντα τοις εκατό (30%) μηχανολογικός
εξοπλισμός και κάθε είδους μεταφορικά μέσα,
εκτός από τα επιβατικά αυτοκίνητα.
ε) Ελάχιστη προϋπόθεση κατάταξης εργοληπτικής επιχείρησης
στις τάξεις τέταρτη, πέμπτη, έκτη και έβδομη
του Μ.Ε.ΕΠ. αποτελεί η τήρηση των δεικτών βιωσιμότητας,
που προκύπτουν από τις κάτωθι σχέσεις οικονομικών
μεγεθών, όπως αναγράφονται στην οικονομική
κατάσταση του τελευταίου πριν από την αναθεώρηση
έτους για τη χρήση του οποίου έχει συνταχθεί ισολογισμός
ή την προσωρινή οικονομική κατάσταση αυτής,
που βεβαιώνεται από ορκωτό ελεγκτή και δημοσιεύεται
πριν από την υποβολή της αίτησης, ως εξής:
i. «Σύνολο Ιδίων Κεφαλαίων» (Ι.Κ.), όπως αυτό αναγράφεται
στο σκέλος του Παθητικού, προς το «Σύνολο
Υποχρεώσεων» (Σ.Υ.). Ως Σύνολο Υποχρεώσεων ορίζεται
το άθροισμα των βραχυπρόθεσμων και των μακροπρόθεσμων
υποχρεώσεων της επιχείρησης, με εξαίρεση
τις μακροπρόθεσμες υποχρεώσεις που δεν αφορούν
τραπεζικό δανεισμό, όπως αυτές προσδιορίζονται από
βεβαίωση ορκωτού ελεγκτή και
ii. «Κυκλοφορούν Ενεργητικό» (Κ.Ε.), όπως αυτό αναγράφεται
στο σκέλος του Ενεργητικού, προς τις «Βραχυπρόθεσμες
Υποχρεώσεις» (Β.Υ.), όπως αυτές αναγράφονται
στο σκέλος του Παθητικού.
Οι δείκτες βιωσιμότητας, για επιχειρήσεις που κατατάσσονται
στις τάξεις τέταρτη, πέμπτη, έκτη και έβδομη
πρέπει να είναι μεγαλύτεροι της μονάδας, δηλαδή
Ι.Κ./Σ.Υ.>1 και Κ.Ε./Β.Υ.>1.
Σε περιπτώσεις συγχωνεύσεων εργοληπτικών επιχειρήσεων
Μ.Ε.ΕΠ., οι δείκτες βιωσιμότητας του νέου
φορέα εξάγονται από τα οικονομικά μεγέθη της ενοποιημένης
οικονομικής κατάστασης που καταρτίζεται και
δημοσιεύεται από την επιχείρηση, πριν από την υποβολή
της αίτησης προς την υπηρεσία τήρησης του Μ.Ε.ΕΠ..
9. Οι δείκτες βιωσιμότητας, όπως ορίζονται στο άρθρο
99 του παρόντος Κώδικα, λαμβάνονται υπόψη μόνο κατά
την τακτική και την, με πρωτοβουλία της επιχείρησης,
έκτακτη αναθεώρηση των επιχειρήσεων του Μ.Ε.ΕΠ. και
δεν θεωρούνται δυσμενές στοιχείο κατά την έννοια της
παραγράφου 12 του άρθρου 92 του παρόντος, για τη
διενέργεια έκτακτης αναθεώρησης της εγγραφής των
εργοληπτικών επιχειρήσεων.
10. Για κατάταξη στις ειδικές τάξεις Α1, Α2, στην πρώτη
και δεύτερη τάξη του Μ.Ε.ΕΠ. δεν απαιτείται νομική
μορφή εταιρικού σχήματος. Για κατάταξη στις τάξεις
τρίτη έως και έβδομη του Μ.Ε.ΕΠ. απαιτείται νομική
μορφή ανώνυμης εταιρείας.

Άρθρο 101
Αυτοδίκαιη διαγραφή
1. Οι εγγεγραμμένες στο Μ.Ε.ΕΠ. επιχειρήσεις διαγράφονται
αυτοδίκαια στις εξής περιπτώσεις:
α) Θανάτου, πτώχευσης, απαγόρευσης ή θέσης σε κατάσταση
δικαστικής αντίληψης του φυσικού προσώπου
που ασκεί την επιχείρηση, όταν πρόκειται για ατομική
επιχείρηση.
β) Διάλυσης, πτώχευσης ή θέσης υπό εκκαθάριση του
νομικού προσώπου που ασκεί την επιχείρηση.
γ) Υποβολής στην Υπηρεσία αίτησης της επιχείρησης
περί διαγραφής της συνοδευόμενης από τη βεβαίωση
εγγραφής.
δ) Μη υποβολής, μέσα στις προθεσμίες του άρθρου
97 του παρόντος, αίτησης τακτικής αναθεώρησης μέσα
σε εξήντα (60) ημέρες από τη συμπλήρωση τριετίας ή
εξαετίας σύμφωνα με την παράγραφο 11 του άρθρου 92
του παρόντος ή των στοιχείων που απαιτούνται, κατά
την παράγραφο 4 του άρθρου 98 του παρόντος, για την
έκτακτη αναθεώρηση της εγγραφής της επιχείρησης.
2. Για τη διαγραφή εκδίδεται διαπιστωτική πράξη του
Προϊσταμένου της Υπηρεσίας, μέσα σε ένα (1) μήνα από:
α) το χρόνο περιέλευσης στην υπηρεσία των στοιχείων
των περιπτώσεων α΄  γ΄ της παραγράφου 1, β) την
άπρακτη πάροδο της προθεσμίας της παραγράφου 2
του άρθρου 97 του παρόντος για την υποβολή αίτησης
τακτικής αναθεώρησης, γ) την άπρακτη πάροδο της
20ήμερης προθεσμίας της παραγράφου 4 του άρθρου
98 του παρόντος και εφόσον δεν προσκομισθούν στοιχεία
για την αναθεώρηση εγγραφής της επιχείρησης.
3. Η παράγραφος 5 του άρθρου 98 του παρόντος
εφαρμόζεται ανάλογα και στις περιπτώσεις του παρόντος
άρθρου.

Άρθρο 102
Όρια προϋπολογισμού έργων κατά τάξη
επιχειρήσεων Μ.Ε.ΕΠ.
1. Τα όρια προϋπολογισμού ανά κατηγορία έργων, στα
οποία έχουν δικαίωμα συμμετοχής οι εγγεγραμμένες
στο Μ.Ε.ΕΠ. εργοληπτικές επιχειρήσεις, ανάλογα με την
τάξη εγγραφής τους, είναι τα ακόλουθα:
α) για την Α1 τάξη ανώτατο όριο ενενήντα χιλιάδες
(90.000) ευρώ,
β) για την Α2 τάξη ανώτατο όριο τριακόσιες χιλιάδες
(300.000) ευρώ,
γ) για την πρώτη τάξη ανώτατο όριο επτακόσιες πενήντα
χιλιάδες (750.000) ευρώ,
δ) για τη δεύτερη τάξη ανώτατο όριο ένα εκατομμύριο
πεντακόσιες χιλιάδες (1.500.000) ευρώ και κατώτατο
εκατόν εβδομήντα πέντε χιλιάδες (175.000) ευρώ,
ε) για την τρίτη τάξη ανώτατο όριο τρία εκατομμύρια
επτακόσιες πενήντα χιλιάδες (3.750.000) ευρώ και κατώτατο
πεντακόσιες χιλιάδες (500.000) ευρώ,
στ) για την τέταρτη τάξη ανώτατο όριο επτά εκατομμύρια
πεντακόσιες χιλιάδες (7.500.000) ευρώ και κατώτατο
ένα εκατομμύριο τετρακόσιες χιλιάδες (1.400.000)
ευρώ,
ζ) για την πέμπτη τάξη ανώτατο όριο είκοσι δύο εκατομμύρια
(22.000.000) ευρώ και κατώτατο τρία εκατομμύρια
πεντακόσιες χιλιάδες (3.500.000) ευρώ,
η) για την έκτη τάξη ανώτατο όριο σαράντα τέσσερα
εκατομμύρια (44.000.000) ευρώ και κατώτατο δέκα εκατομμύρια
πεντακόσιες χιλιάδες (10.500.000) ευρώ,
θ) για την έβδομη τάξη δεν τίθεται ανώτατο όριο,
ενώ το κατώτατο όριο είναι τριάντα πέντε εκατομμύρια
(35.000.000) ευρώ.
2. Τα κατώτατα όρια προϋπολογισμού έργων που επιτρέπεται
να αναλάβουν επιχειρήσεις εγγεγραμμένες
στο Μ.Ε.ΕΠ. για έργα που εκτελούνται στο νομό που
βρίσκεται η έδρα της επιχείρησης, καθώς και σε ένα
δεύτερο νομό που δηλώνεται στην υπηρεσία τήρησης
του Μ.Ε.ΕΠ. και αναφέρεται στη βεβαίωση εγγραφής,
ορίζονται για τις τάξεις που ισχύουν κατώτατα όρια,
εκτός από την έβδομη τάξη, στο πενήντα τοις εκατό
(50%) του κατώτατου ορίου προϋπολογισμού της τάξης
τους. Η δήλωση αυτή γίνεται μέχρι την υποβολή της
αίτησης επανάκρισης και ισχύει μέχρι την πρώτη, μετά
την επανάκριση, αναθεώρηση της εγγραφής, χωρίς τη
δυνατότητα ενδιάμεσης αλλαγής.
3. Τα όρια του άρθρου αυτού μπορεί να επανακαθορίζονται
με απόφαση του Υπουργού Περιβάλλοντος,
Χωροταξίας και Δημόσιων Έργων, λαμβανομένου υπόψη
του δείκτη αναθεώρησης των τιμών των δημοσίων
έργων, όπως καθορίζεται σύμφωνα με τις κείμενες διατάξεις.

Άρθρο 103
Εγγραφή στο Μ.Ε.ΕΠ. εξειδικευμένων επιχειρήσεων
1. Στο Μ.Ε.ΕΠ. μπορούν να εγγραφούν και εξειδικευμένες
επιχειρήσεις για τα αντίστοιχα έργα ή εργασίες:
α) γεωτρήσεων, β) πρασίνου, γ) ειδικών μονώσεων,
δ) ανελκυστήρων, ε) ηλεκτρονικού εξοπλισμού, στ) πλωτών
έργων και εγκαταστάσεων ναυπηγείων, ζ) αποκαλύψεων
μεταλλείων και η) καθαρισμού και επεξεργασίας
νερού και υγρών, στερεών και αερίων αποβλήτων.
2. Οι εξειδικευμένες επιχειρήσεις που εγγράφονται
στο Μ.Ε.ΕΠ. σύμφωνα με την προηγούμενη παράγραφο
κατατάσσονται σε μία από τις τάξεις του Μ.Ε.ΕΠ. μέχρι
και την τέταρτη. Στην τρίτη και τέταρτη τάξη κατατάσσονται
εργοληπτικές επιχειρήσεις με τη νομική μορφή
ανωνύμου εταιρείας.
Για την κατάταξη των εξειδικευμένων εργοληπτικών
επιχειρήσεων για έργα πρασίνου στην τρίτη τάξη,
απαιτείται στη στελέχωσή τους να περιλαμβάνονται
τουλάχιστον δύο (2) τεχνικοί Μ.Ε.Κ. Δ΄ βαθμίδας πρασίνου
και ένας (1) τεχνικός Μ.Ε.Κ. Γ΄ βαθμίδας πρασίνου
με ειδικότητα Γεωπόνου ή Δασολόγου, κάτοχοι άδειας
άσκησης επαγγέλματος γεωτεχνικού. Για την κατάταξή
τους στην τέταρτη τάξη απαιτείται στελέχωση τουλάχιστον
τριών (3) τεχνικών Μ.Ε.Κ. Δ΄ βαθμίδας πρασίνου
και ενός (1) τεχνικού Μ.Ε.Κ. Γ΄ βαθμίδας πρασίνου με
ειδικότητα Γεωπόνου ή Δασολόγου, κάτοχοι άδειας
άσκησης επαγγέλματος γεωτεχνικού. Για την κατάταξη
στην τρίτη και τέταρτη τάξη ανωνύμων τεχνικών
εταιρειών, στην κατηγορία των έργων πρασίνου, των
οποίων η βασική στελέχωση γίνεται με τεχνικούς Μ.Ε.Κ.
των κύριων κατηγοριών έργων, απαιτείται η κατ’ ελάχιστο
στελέχωσή τους με έναν (1) και δύο (2) αντιστοίχως
τεχνικούς Μ.Ε.Κ. Δ΄ βαθμίδας πρασίνου. Σε όλες τις
ανωτέρω περιπτώσεις και ανεξάρτητα από τις αντικαταστάσεις
των τεχνικών Μ.Ε.Κ. των κύριων κατηγοριών,
μπορεί να αντικατασταθεί ένας (1) τεχνικός Μ.Ε.Κ. Δ΄
βαθμίδας πρασίνου με δύο (2) τεχνικούς Μ.Ε.Κ. Γ΄ βαθμίδας
πρασίνου.
3. Στην περίπτωση ανωνύμων τεχνικών εταιρειών,
των οποίων η βασική στελέχωση γίνεται με τεχνικούς
Μ.Ε.Κ. των κύριων κατηγοριών έργων και εγγράφονται
και στην εξειδικευμένη κατηγορία πρασίνου, θα πρέπει
οι τεχνικοί Μ.Ε.Κ. πρασίνου Γεωπόνων ή Δασολόγων να
καλύπτουν τουλάχιστον ποσοστό πενήντα τοις εκατό
(50%) του συνολικού αριθμού τεχνικών Μ.Ε.Κ. πρασίνου
που απαιτείται για τη στελέχωση της επιχείρησης.
4. Η εγγραφή, κατάταξη και αναθεώρηση γίνεται με
βάση τα κριτήρια των άρθρων 96, 99 και του παρόντος
και ιδιαίτερα τα έργα που έχει εκτελέσει η επιχείρηση
και τη στελέχωσή της.

Άρθρο 104
Όρια προϋπολογισμού έργων
των εξειδικευμένων επιχειρήσεων
1. Τα όρια του προϋπολογισμού έργων που μπορούν
να αναλάβουν οι εξειδικευμένες επιχειρήσεις προσδιορίζονται
με βάση τα όρια που ισχύουν κάθε φορά για
τις βασικές κατηγορίες έργων ανάλογα με την τάξη
κατάταξης.
2. Για τις εξειδικευμένες επιχειρήσεις για εργασίες
πρασίνου, σε περίπτωση κοινοπραξίας δύο εργοληπτικών
επιχειρήσεων τέταρτης τάξης, επιτρέπεται να αναλάβουν
εργασίες πρασίνου μέχρι του ποσού των οκτώ
εκατομμυρίων οκτακοσίων χιλιάδων (8.800.000) ευρώ.
Αν κοινοπρακτούν περισσότερες από δύο εργοληπτικές
επιχειρήσεις τέταρτης τάξης επιτρέπεται να
αναλάβουν εργασίες πρασίνου μέχρι του ποσού των
δεκατεσσάρων εκατομμυρίων επτακοσίων χιλιάδων
(14.700.000) ευρώ.
3. Με απόφαση που εκδίδεται από τον Υπουργό Περιβάλλοντος,
Χωροταξίας και Δημόσιων Έργων μπορεί
να ορίζονται τα θέματα εγγραφής στο Μ.Ε.ΕΠ. επιχειρήσεων
για εξειδικευμένες εργασίες και υποκατηγορίες
ορισμένων έργων, η κατάταξη αυτών στις τάξεις του
Μ.Ε.ΕΠ., καθώς και τα όρια του προϋπολογισμού έργων
που αυτές μπορούν να αναλαμβάνουν.

Άρθρο 105
Εγγραφή στα Νομαρχιακά Μητρώα Υποχρεώσεις
υπηρεσιών
1. Εργοληπτικές επιχειρήσεις οποιασδήποτε νομικής
μορφής που δεν είναι εγγεγραμμένες στο Μ.Ε.ΕΠ. μπορούν
να αναλαμβάνουν, είτε ως μεμονωμένες επιχειρήσεις
είτε και σε κοινοπραξία μεταξύ τους την κατασκευή
μικρών δημοσίων έργων, όπως ορίζεται στον παρόντα
Κώδικα, εφόσον είναι εγγεγραμμένες στα νομαρχιακά
μητρώα, που τηρούνται στη Διεύθυνση Τεχνικών Υπηρεσιών
εκάστης Νομαρχιακής Αυτοδιοίκησης (ΔΤΥΝΑ). Δεν
επιτρέπεται η κοινοπραξία επιχειρήσεων εγγεγραμμένων
στα νομαρχιακά μητρώα με επιχείρηση εγγεγραμμένη
στο Μ.Ε.ΕΠ.. Κάθε επιχείρηση μπορεί να γραφεί
στα μητρώα μιας μόνο Νομαρχιακής Αυτοδιοίκησης.
Ειδικότερα η εγγραφή σε οποιαδήποτε από τα μητρώα
που τηρούνται στις Ν.Α. του Νομού Αττικής θεωρείται
ως εγγραφή για ολόκληρο το νομό.
2. Για την εγγραφή εργοληπτικής επιχείρησης στα
νομαρχιακά μητρώα απαιτείται: α) η στελέχωσή της από
πρόσωπα που δικαιούνται εγγραφής σύμφωνα με τις
κείμενες διατάξεις, β) η απόδειξη εμπειρίας του στελέχους
στην κατασκευή αντίστοιχων κατηγοριών έργων ή
ειδικότερων εργασιών. Στα νομαρχιακά μητρώα απαγορεύεται
η εγγραφή οποιουδήποτε συνταξιούχου.
3. Η εγγραφή στα νομαρχιακά μητρώα ισχύει για μια
τριετία. Μετά τη λήξη της η εγγραφή αναθεωρείται, με
ανάλογη εφαρμογή του άρθρου 97 του παρόντος. Η
εγγεγραμμένη επιχείρηση δικαιούται να λαμβάνει μέρος
σε διαγωνισμούς και να εκτελεί έργα στο νομό της
εγγραφής και σε ένα γειτονικό, που δηλώνεται από την
ίδια κατά την εγγραφή ή την ανανέωση. Ως γειτονικοί
νομοί για την εφαρμογή της διάταξης αυτής θεωρούνται
και οι γεωγραφικά πλησιέστεροι νησιωτικοί ή παραθαλάσσιοι
νομοί.
4. Για την εγγραφή και αναθεώρηση εγγραφής στα
νομαρχιακά μητρώα υποβάλλεται αίτηση της ενδιαφερόμενης
επιχείρησης και αποφασίζει το Νομαρχιακό
Συμβούλιο Δημόσιων Έργων της Ν.Α., ύστερα από σχετική
εισήγηση της αρμόδιας για την τήρηση των μητρώων
υπηρεσίας. Η αίτηση συνοδεύεται με πιστοποιητικά
εκτέλεσης έργων και λοιπά στοιχεία που αποδεικνύουν
την εμπειρία της επιχείρησης και την ύπαρξη των λοιπών
προϋποθέσεων εγγραφής. Ειδικά για την αναθεώρηση
εγγραφής τα αποδεικτικά εμπειρίας αφορούν την
τελευταία τριετία.
5. Η βεβαίωση εγγραφής περιλαμβάνει: α) τα στοιχεία
της επιχείρησης και του προσώπου που τη στελεχώνει,
β) το χρόνο ισχύος της βεβαίωσης, γ) τους νομούς
στους οποίους μπορεί να δραστηριοποιείται και δ) τις
κατηγορίες των έργων ή εργασιών που μπορεί να αναλαμβάνει.
6. Οι εγγεγραμμένες στα νομαρχιακά μητρώα ατομικές
επιχειρήσεις διαγράφονται αυτοδίκαια σε περίπτωση
θανάτου, συνταξιοδότησης του αυτοπροσώπως
ασκούντος την επιχείρηση ή μη υποβολής εμπρόθεσμης
αίτησης για αναθεώρηση της εγγραφής.
7. Κάθε φορέας του δημόσιου τομέα που εκτελεί έργο
με ανάδοχο επιχείρηση εγγεγραμμένη σε νομαρχιακό
μητρώο υποχρεούται στο τέλος του έργου να διαβιβάσει
στη Διεύθυνση Τεχνικών Υπηρεσιών, που έχει εκδώσει
τη βεβαίωση εγγραφής της επιχείρησης, βεβαίωση για
την καλή και έντεχνη εκτέλεση του έργου.
Ιδίως υποχρεούται να αναφέρει: α) έκπτωση του αναδόχου,
β) χορήγηση παράτασης χωρίς αναθεώρηση,
γ) κακοτεχνία για την οποία τηρήθηκε η διαδικασία
αποκατάστασης του άρθρου 60 του παρόντος ή έγινε
σχετική σημείωση σε Πρωτόκολλο Προσωρινής Παραλαβής.
Η υπηρεσία που τηρεί το νομαρχιακό μητρώο
υποχρεούται να ζητά πληροφορίες από τους φορείς
που εκτέλεσαν έργο με ανάδοχο επιχείρηση εγγεγραμμένη
στο μητρώο, εφόσον οι φορείς δεν αποστείλουν
οίκοθεν τα στοιχεία αυτά. Παραλείψεις των αρμοδίων
υπαλλήλων για συμμόρφωση στις υποχρεώσεις αυτές
αποτελούν πειθαρχικό παράπτωμα.
8. Τα στοιχεία της παραγράφου 7 καταχωρούνται στο
νομαρχιακό μητρώο και λαμβάνονται υπόψη κατά την
κρίση επί της αιτήσεως ανανέωσης της εγγραφής.

Άρθρο 106
Συμμετοχή στις δημοπρασίες – Όρια προϋπολογισμού
1. Για τη συμμετοχή στις διαδικασίες ανάθεσης έργων,
οι εγγεγραμμένες στα νομαρχιακά μητρώα επιχειρήσεις
προσκομίζουν την πρωτότυπη βεβαίωση εγγραφής
σε αυτά και βεβαίωση της εργοληπτικής οργάνωσης
στην οποία ενδεχομένως ανήκουν, ότι εξόφλησαν τις
εισφορές τους σε αυτήν. Δεν επιτρέπεται η κοινοπραξία
μεταξύ επιχειρήσεων εγγεγραμμένων στα Νομαρχιακά
Μητρώα και στο Μ.Ε.ΕΠ..
2. Οι εγγεγραμμένες στα νομαρχιακά μητρώα επιχειρήσεις
μπορούν να αναλαμβάνουν έργα κατηγοριών του
Μ.Ε.ΕΠ. με προϋπολογισμό μέχρι του ποσού των είκοσι
μίας χιλιάδων (21.000) ευρώ που αντιστοιχούν στην
ειδικότητα των σπουδών των εργοδηγών πτυχιούχων
των μέσων Τεχνικών Σχολών, που καταργήθηκαν με το
ν. 576/ 1977, και οι οποίοι έχουν τριετή κατασκευαστική
εμπειρία από τη λήψη του πτυχίου τους. Το όριο αυτό
αυξάνεται σε τριάντα τρεις χιλιάδες (33.000) ευρώ, σαράντα
πέντε χιλιάδες (45.000) ευρώ και πενήντα έξι
χιλιάδες (56.000) ευρώ μετά τη συμπλήρωση εξαετίας,
εννεαετίας και δωδεκαετίας από τη λήψη του πτυχίου
αντιστοίχως.
3. Οι επιχειρήσεις που ασκούνται από κατόχους σχετικών
αδειών, οι οποίοι έχουν τουλάχιστον τριετή κατασκευαστική
εμπειρία, από τη λήψη της άδειας, μπορούν
να αναλάβουν έργα κατηγοριών του Μ.Ε.ΕΠ. που
αντιστοιχούν στις άδειες και με προϋπολογισμό μέχρι
δεκαοκτώ χιλιάδες (18.000) ευρώ. Το όριο αυτό αυξάνεται
μέχρι του ποσού των τριάντα χιλιάδων (30.000)
ευρώ ή σαράντα δύο χιλιάδων (42.000) ευρώ ή πενήντα
τριών χιλιάδων (53.000) ευρώ, όταν έχουν ή αποκτήσουν
εξαετή, εννεαετή ή δωδεκαετή κατασκευαστική εμπειρία,
αντιστοίχως, από τη λήψη της άδειας.
4. Οι επιχειρήσεις που ασκούνται από εμπειροτέχνες,
που έχουν τουλάχιστον πενταετή κατασκευαστική
εμπειρία, μπορούν να αναλάβουν έργα κατηγοριών
του Μ.Ε.ΕΠ. που αντιστοιχούν στην εμπειρία τους με
προϋπολογισμό μέχρι δεκαοκτώ χιλιάδες (18.000) ευρώ.
Το όριο αυτό αυξάνεται μέχρι του ποσού των τριάντα
χιλιάδων (30.000) ευρώ ή σαράντα δύο χιλιάδων (42.000)
ευρώ ή πενήντα τριών χιλιάδων (53.000) ευρώ, όταν
έχουν ή αποκτήσουν οκταετή, ενδεκαετή ή δεκατετραετή
κατασκευαστική εμπειρία αντιστοίχως.
5. Οι διατάξεις του παρόντος άρθρου εφαρμόζονται
αναλόγως και για επιχειρήσεις που ασκούνται από υπομηχανικούς
ή πτυχιούχους ΤΕΙ και ΚΑΤΕΕ μετά τριετία
από τη λήψη του πτυχίου. Οι επιχειρήσεις αυτές μπορούν
να αναλάβουν έργα προϋπολογισμού μέχρι του
ποσού των σαράντα επτά χιλιάδων (47.000) ευρώ.
6. Με απόφαση που εκδίδεται από τον Υπουργό Περιβάλλοντος,
Χωροταξίας και Δημόσιων Έργων μπορεί
να ορίζονται τα θέματα τήρησης από τις νομαρχιακές
αυτοδιοικήσεις μητρώων εργοληπτικών επιχειρήσεων,
των πτυχιούχων εργοδηγών, των κατόχων σχετικών
αδειών και των εμπειροτεχνών, τα όρια του προϋπολογισμού
δημοσίων έργων που επιτρέπεται να αναλαμβάνουν
οι επιχειρήσεις αυτές, ο τρόπος αξιολόγησης
των επιχειρήσεων αυτών και της κατάταξής τους στα
ανωτέρω νομαρχιακά μητρώα, καθώς και οι περιπτώσεις
μικρών έργων, την κατασκευή των οποίων μπορούν να
αναλάβουν επιχειρήσεις που δεν είναι εγγεγραμμένες
στο Μ.Ε.ΕΠ..
ΚΕΦΑΛΑΙΟ Γ΄
ΜΗΤΡΩΟ ΕΜΠΕΙΡΙΑΣ ΚΑΤΑΣΚΕΥΑΣΤΩΝ (Μ.Ε.Κ.)

Άρθρο 107
Τήρηση του Μ.Ε.Κ.
1. Η εγγραφή στο Μητρώο Εμπειρίας Κατασκευαστών
(Μ.Ε.Κ.) γίνεται με αίτηση των ενδιαφερόμενων τεχνικών
διπλωματούχων ανωτάτων εκπαιδευτικών ιδρυμάτων
ή τεχνολογικών εκπαιδευτικών ιδρυμάτων και πρώην
ανώτερων τεχνικών σχολών που ασχολούνται με την
παραγωγή έργων σε οποιοδήποτε στάδιο (μελέτη, κατασκευή,
επίβλεψη).
Με την εγγραφή γίνεται και κατάταξη σε μία από τις
βαθμίδες εμπειρίας που προβλέπει η παράγραφος 5 και
για καθεμιά από τις κατηγορίες έργων όπως αυτές ορίζονται
στην παράγραφο 1 του άρθρου 100 του παρόντος
και στις εξειδικευμένες εργασίες, όπως ορίζονται στην
παράγραφο 1 του άρθρου 103 του παρόντος.
2. Η τήρησή του Μ.Ε.Κ. γίνεται από την αρμόδια υπηρεσία
της Γ.Γ.Δ.Ε. του Υπουργείου Περιβάλλοντος, Χωροταξίας
και Δημόσιων Έργων.
3. Η εγγραφή, η κατάταξη σε κατηγορίες έργων και
βαθμίδες, η επέκταση σε άλλες κατηγορίες και η εξέλιξη
από βαθμίδα σε βαθμίδα γίνεται από την Επιτροπή
Μ.Ε.Κ..
Κατά τα λοιπά για την τήρηση του Μ.Ε.Κ. εφαρμόζονται
ανάλογα οι διατάξεις του άρθρου 92 του παρόντος
Κώδικα.
4. Η εγγραφή στο Μ.Ε.Κ. γίνεται ύστερα από αίτηση
του ενδιαφερόμενου, που ζητεί επίσης την κατάταξή του
σε συγκεκριμένες κατηγορίες έργων και την αντίστοιχη
σε κάθε κατηγορία βαθμίδα. Για την εγγραφή ο ενδιαφερόμενος
υποβάλλει αντίγραφα των τίτλων σπουδών,
λεπτομερές βιογραφικό σημείωμα για τις επαγγελματικές
ή επιστημονικές απασχολήσεις του, πιστοποιητικό
Δήμου ή Κοινότητας ή αντίστοιχο σημείωμα βάσει των
στοιχείων της ταυτότητάς του, δήλωση του ν.1599/1986
για τις απασχολήσεις του στο κύκλωμα παραγωγής
έργων, με μνεία κάθε συγκεκριμένου έργου του χρόνου
και του είδους της απασχόλησης που θα συνοδεύεται
από σχετικές βεβαιώσεις αν δεν προκύπτουν τα σχετικά
στοιχεία από πιστοποιητικά του Μ.Ε.Κ. και κάθε
άλλο πρόσφορο στοιχείο. Η εγγραφή και κατάταξη στο
Μ.Ε.Κ. ισχύει μέχρις ότου γίνει τυχόν ανακατάταξη με
αίτηση του ενδιαφερομένου ή διαγραφή σύμφωνα με
την παράγραφο 11.
Για την εγγραφή και κατάταξη στο Μ.Ε.Κ. κατά τα
λοιπά εφαρμόζονται ανάλογα οι διατάξεις του άρθρου
96 του παρόντος.
5. Ο αριθμός των βαθμίδων εμπειρίας σε κάθε ειδικότητα
ορίζεται σε τέσσερις (4). Οι διπλωματούχοι ή
πτυχιούχοι ανώτατων εκπαιδευτικών ιδρυμάτων κατατάσσονται
στην πρώτη βαθμίδα εμπειρίας μετά τριετία
από την έναρξη άσκησης του επαγγέλματος. Μπορεί να
γίνει κατάταξη απευθείας στη δεύτερη βαθμίδα αν έχει
συμπληρωθεί πενταετία από την άσκηση του επαγγέλματος
και εφόσον αποδεικνύεται σχετική εμπειρία. Οι
πτυχιούχοι των τεχνολογικών εκπαιδευτικών ιδρυμάτων
και των πρώην ανώτερων τεχνικών σχολών κατατάσσονται
πάντοτε στην πρώτη βαθμίδα μετά πενταετία από
την άσκηση του επαγγέλματος με βάση την εμπειρία. Με
απόφαση του Υπουργού Περιβάλλοντος, Χωροταξίας και
Δημόσιων Έργων ρυθμίζεται ο ελάχιστος χρόνος που
απαιτείται κατά κατηγορία έργων, ειδικότητα και τίτλο
σπουδών για την εξέλιξη από βαθμίδα σε βαθμίδα και
κάθε λεπτομέρεια σχετική με την εγγραφή, κατάταξη
και εξέλιξη σε βαθμίδες του Μ.Ε.Κ..
6. Η επέκταση της εγγραφής σε άλλες κατηγορίες και
η εξέλιξη από βαθμίδα σε βαθμίδα γίνεται ύστερα από
αίτηση του ενδιαφερόμενου που υποβάλλει και όλα τα
σχετικά συμπληρωματικά στοιχεία. Αίτηση για επέκταση
σε άλλες κατηγορίες και για εξέλιξη από βαθμίδα σε
βαθμίδα είναι απαράδεκτη πριν περάσει ένα (1) έτος
από την απόρριψη σχετικού αιτήματος.
7. Για την εξέλιξη από βαθμίδα σε βαθμίδα των διπλωματούχων
ή πτυχιούχων ΑΕΙ απαιτείται για όλες τις κατηγορίες
έργων τρία (3) έτη απασχόληση σε κατασκευή
ή έξι (6) έτη σε επίβλεψη ή εννιά (9) έτη απασχόληση
σε μελέτη. Αν η απασχόληση είναι εναλλασσόμενη, ο
χρόνος απασχόλησης σε επίβλεψη και μελέτη ανάγεται
σε χρόνο κατασκευής για τη συμπλήρωση των τριών (3)
ετών κατά τη σχετική αναλογία των πιο πάνω συνολικών
απαιτήσεων χρόνου κατά απασχόληση. Ειδικά για την
εξέλιξη από τη Γ΄ βαθμίδα στη Δ΄ για όλες τις κατηγορίες
έργων απαιτείται απασχόληση τριών (3) ετών σε
κατασκευή που δεν μπορεί να αναπληρωθεί με άλλου
είδους απασχόληση.
8. Για την εξέλιξη από βαθμίδα σε βαθμίδα των πτυχιούχων
ΤΕΙ, ΚΑΤΕΕ και υπομηχανικών απαιτείται για
όλες τις κατηγορίες έργων τρία (3) έτη απασχόληση σε
κατασκευή ή οκτώ (8) έτη σε επίβλεψη. Για την αναγωγή
των ετών εναλλασσόμενης απασχόλησης ισχύει το δεύτερο
εδάφιο της προηγούμενης παραγράφου. Ειδικά για
την εξέλιξη από τη Γ΄ βαθμίδα στη Δ΄ απαιτείται απασχόληση
τριών (3) ετών σε κατασκευή που δεν μπορεί
να αναπληρωθεί με άλλου είδους απασχόληση.
9. Στους τεχνικούς γενικά, ανεξάρτητα από τίτλο
σπουδών, που εγγράφονται για πρώτη φορά στην Α΄
και Β΄ βαθμίδα του Μ.Ε.Κ., αλλά έχουν πλεονάζουσα
προϋπηρεσία σε κατασκευή, επίβλεψη ή μελέτη, επιτρέπεται
να επικαλεσθούν την πείρα που προκύπτει από
την προϋπηρεσία τους για την προαγωγή μέχρι τη Γ΄
βαθμίδα, μετά από παραμονή δύο (2) ετών στην Α΄ και
δύο (2) ετών στη Β΄ βαθμίδα. Η εκτίμηση της προϋπηρεσίας
γίνεται με αναγωγή του χρόνου απασχόλησης
σύμφωνα με τις αναλογίες των παραγράφων 7 και 8.
10. Κατά τα λοιπά για την επέκταση και εξέλιξη εφαρμόζονται
ανάλογα οι διατάξεις του άρθρου 96 του παρόντος.
11. Οι εγγεγραμμένοι στο Μ.Ε.Κ. διαγράφονται αυτοδίκαια
σε περίπτωση θανάτου ή συνταξιοδότησης από
το ΤΣΜΕΔΕ.
12. Για την αυτοδίκαιη διαγραφή εκδίδει κατ’ έτος
σχετική διαπιστωτική πράξη η επιτροπή Μ.Ε.Κ..
13. Με τις ενδείξεις του Μ.Ε.Κ. παρακολουθείται η εξέλιξη
της εμπειρίας των εγγεγραμμένων, ώστε να μπορεί
να γίνεται η αναθεώρηση της κατάταξης σε κατηγορίες
έργων και βαθμίδες.
14. Η εγγραφή, κατάταξη και αναθεώρηση στηρίζεται
σε όλα τα στοιχεία που συγκεντρώνονται από την υπηρεσία
και ιδίως στα πιστοποιητικά Μ.Ε.Κ. της επόμενης
παραγράφου.
15. Για κάθε δημόσιο έργο η υπηρεσία συντάσσει
υποχρεωτικά πιστοποιητικό Μ.Ε.Κ.. Το πιστοποιητικό
συντάσσεται οπωσδήποτε με την παραλαβή του έργου
και κατά τακτά χρονικά διαστήματα ή σε έκτακτες περιπτώσεις,
όπως ορίζεται με απόφαση του Υπουργού
Περιβάλλοντος, Χωροταξίας και Δημόσιων Έργων. Τα
πιστοποιητικά Μ.Ε.Κ. περιλαμβάνουν κάθε πληροφορία
που σχετίζεται με πρόσωπα εγγεγραμμένα στο Μ.Ε.Κ.
ή που έχουν τα τυπικά προσόντα για να εγγραφούν σε
αυτό και που ασχολήθηκαν με το έργο από της πλευράς
του αναδόχου ή των σχετιζόμενων με αυτόν επιχειρήσεων,
όπως επίσης και τις σχετικές αξιολογήσεις.
Τα πιστοποιητικά Μ.Ε.Κ. διαβιβάζονται απευθείας στην
αρμόδια για την τήρηση του Μ.Ε.Κ. υπηρεσία.
Με απόφαση του Υπουργού Περιβάλλοντος, Χωροταξίας
και Δημόσιων Έργων ορίζονται τα στοιχεία που
πρέπει να περιέχουν υποχρεωτικά τα πιστοποιητικά,
ποιοι τα εκδίδουν και τα επιβεβαιώνουν, τα χρονικά
διαστήματα κατά τα οποία υποβάλλονται, τα θέματα
που σχετίζονται με τη λήψη από την υπηρεσία όλων
των στοιχείων και κάθε συμπληρωματική λεπτομέρεια.
Με όμοια απόφαση ρυθμίζονται τα ανάλογα θέματα για
τη λήψη πιστοποιητικών ή οίκοθεν πληροφοριών για
ιδιωτικά έργα, για έργα που εκτελούνται στην αλλοδαπή
ή για άλλες ανάλογες περιπτώσεις.
16. Τα στοιχεία και πιστοποιητικά Μ.Ε.Κ. που είναι υποχρεωμένες
να διαβιβάζουν οι υπηρεσίες των φορέων
του δημόσιου τομέα που εκτελούν έργα είναι:
α) ετήσια πιστοποιητικά Μ.Ε.Κ.,
β) πιστοποιητικά Μ.Ε.Κ. για κάθε εργολαβία της οποίας
γίνεται προσωρινή παραλαβή ή η παραλαβή αυτή
θεωρείται συντελεσμένη σύμφωνα με τις ισχύουσες
διατάξεις,
γ) δελτία εκτάκτων στοιχείων ή επιθεωρήσεων.
17. Τα πιστοποιητικά Μ.Ε.Κ. της προηγούμενης παραγράφου
αναφέρονται σε συγκεκριμένα πρόσωπα κατά
έργο και περιλαμβάνουν το ονοματεπώνυμό τους, πατρώνυμο
κ.λπ., το ρόλο που διαδραμάτισαν κατά την
εκτέλεση του έργου με διάκριση της απασχόλησης (μελέτη,
κατασκευή, επίβλεψη) και εκτίμηση της απόδοσης.
Ανάλογα στοιχεία περιλαμβάνουν και τα δελτία εκτάκτων
συμβάντων ή επιθεωρήσεων. Κατά τα λοιπά για
τα πιστοποιητικά Μ.Ε.Κ. της προηγουμένης παραγράφου
εφαρμόζονται ανάλογα οι αντίστοιχες διατάξεις του
άρθρου 92 του παρόντος. Τα πιστοποιητικά Μ.Ε.ΕΠ. και
Μ.Ε.Κ. συνδυάζονται κατά εργολαβία.
18. Για τα πιστοποιητικά Μ.Ε.Κ. ιδιωτικών έργων ή έργων
στην αλλοδαπή ή για σχετιζόμενες με τα έργα
δραστηριότητες που δεν πραγματοποιούνται στους
εργοταξιακούς χώρους εφαρμόζονται ανάλογα οι διατάξεις
του άρθρου 92 του παρόντος.
19. Οι ενδείξεις των πιστοποιητικών για τα πρόσωπα
που έχουν τα τυπικά προσόντα για την εγγραφή στο
Μ.Ε.Κ., αλλά δεν είναι ακόμα εγγεγραμμένα σε αυτό,
ταξινομούνται, για να χρησιμοποιηθούν για την κατάταξή
τους, αν τα πρόσωπα αυτά ζητήσουν την εγγραφή
τους.
20. Η απόδειξη εμπειρίας πριν από τη λειτουργία του
Μ.Ε.Κ. γίνεται σύμφωνα με τις ισχύουσες πριν από την
έναρξη ισχύος του ν.1418/1984 διατάξεις για τα πιστοποιητικά
των εργοληπτών δημοσίων έργων.
21. Τεχνικοί υπάλληλοι ή υπάλληλοι με άλλες ειδικότητες,
που συνταξιοδοτούνται από το Δημόσιο ή Ν.Π.Δ.Δ.
ή τον ευρύτερο δημόσιο τομέα, όπως αυτός εκάστοτε
προσδιορίζεται και στον οποίο περιλαμβάνονται και οι
συνταξιούχοι των κοινωφελών οργανισμών, τραπεζών
του δημόσιου τομέα, Δ.Ε.Η., Ο.Τ.Ε. και γενικά επιχειρήσεων
που ελέγχονται από το Δημόσιο, δεν επιτρέπεται να
στελεχώνουν επί μία διετία εργοληπτικές επιχειρήσεις
και να έχουν οποιαδήποτε σχέση εργασίας ή μίσθωσης
έργου με τις εργοληπτικές επιχειρήσεις Μ.Ε.ΕΠ.
μέσα στο πρώτο έτος από τη συνταξιοδότησή τους.
Επίσης, για μία διετία δεν εγγράφονται οι ανωτέρω
συνταξιούχοι στο μητρώο μελετητών ούτε χορηγείται
πτυχίο μελετητή και ισχύουν γενικά οι περιορισμοί
του προηγούμενου εδαφίου. Παράβαση των διατάξεων
των προηγούμενων εδαφίων, καθ’ οιονδήποτε τρόπο
διαπιστούμενη, επιφέρει την αυτοδίκαιη διαγραφή της
επιχείρησης από το Μ.Ε.ΕΠ. και του τεχνικού από το
Μ.Ε.Κ.. Για τη διαγραφή αυτή εκδίδεται διαπιστωτική
πράξη του Υπουργού Περιβάλλοντος, Χωροταξίας και
Δημόσιων Έργων.

Άρθρο 108
Επιτροπή Μητρώου Εμπειρίας Κατασκευαστών
1. Η εγγραφή, κατάταξη και εξέλιξη στις βαθμίδες του
Μ.Ε.Κ. γίνεται από την Επιτροπή Μητρώου Εμπειρίας
Κατασκευαστών. Η Επιτροπή αυτή εισηγείται επίσης
κάθε μέτρο που σχετίζεται με τον τρόπο τήρησης του
Μ.Ε.Κ. για την καλύτερη εκπλήρωση του σκοπού του,
τον τρόπο που καταρτίζονται και αξιολογούνται τα πιστοποιητικά
και γενικά παρακολουθεί την όλη τήρηση
του Μ.Ε.Κ. και υποβάλλει στον Υπουργό Περιβάλλοντος,
Χωροταξίας και Δημόσιων Έργων σχετικές εκθέσεις.
Κάθε λεπτομέρεια που σχετίζεται με τις εκθέσεις αυτές
μπορεί να ρυθμίζεται με απόφαση του Υπουργού Περιβάλλοντος,
Χωροταξίας και Δημόσιων Έργων.
2. Η Επιτροπή αποτελείται από:
α) Έναν (1) ανώτερο υπάλληλο κατηγορίας ΠΕ της
Γ.Γ.Δ.Ε. του Υπουργείου Περιβάλλοντος, Χωροταξίας
και Δημόσιων Έργων, ως πρόεδρο.
β) Τέσσερις (4) υπαλλήλους δημοσίων υπηρεσιών με
οποιαδήποτε σχέση, από τους οποίους οι δύο (2) τουλάχιστον
είναι τεχνικοί.
γ) Δύο (2) εκπροσώπους του Τεχνικού Επιμελητηρίου
της Ελλάδας (Τ.Ε.Ε.), που ορίζονται με τους αναπληρωτές
τους από το Τ.Ε.Ε..
δ) Έναν (1) εκπρόσωπο των πανελληνίων επαγγελματικών
ενώσεων των τεχνικών που έχουν το δικαίωμα να
εγγραφούν στο Μ.Ε.Κ. και δεν είναι μέλη του Τ.Ε.Ε..
ε) Έναν (1) εκπρόσωπο των επαγγελματικών εργοληπτικών
ενώσεων, όπως ορίζεται στην περίπτωση ζ΄ της
παραγράφου 1 του άρθρου 93 του παρόντος.
3. Η Επιτροπή Μ.Ε.Κ. βρίσκεται σε απαρτία αν είναι
παρόντες ο Πρόεδρος ή ο αναπληρωτής του και τέσσερα
από τα μέλη της. Κατά τα λοιπά για τη λειτουργία
της και την υποβολή των εκθέσεων που προβλέπει η
παράγραφος 1 εφαρμόζονται ανάλογα οι αντίστοιχες
διατάξεις του άρθρου 95 του παρόντος.
4. Με προεδρικό διάταγμα μπορεί να ιδρυθεί οργανισμός
με μορφή νομικού προσώπου ιδιωτικού δικαίου που
εποπτεύεται από τον Υπουργό Περιβάλλοντος, Χωροταξίας
και Δημόσιων Έργων και στον οποίο μεταβιβάζονται
οι αρμοδιότητες των άρθρων 92, 96 και 107 του
παρόντος, που αναφέρονται σε θέματα εγγραφής και
αναθεώρησης εγγραφής, με την επιφύλαξη των διατάξεων
για την εγγραφή και αναθεώρηση εγγραφής των
δύο ανωτέρων τάξεων του Μ.Ε.ΕΠ., καθώς και τήρησης
του Μ.Ε.ΕΠ. και του Μ.Ε.Κ..
Με το ίδιο προεδρικό διάταγμα ορίζονται οι αρμοδιότητες
της εποπτείας, τα της διοίκησης του οργανισμού
αυτού, η στελέχωσή του, ο τρόπος λειτουργίας των
επιτροπών κατάταξης και αναβάθμισης των πτυχίων
στα μητρώα Μ.Ε.ΕΠ. και Μ.Ε.Κ., οι πόροι αυτού, που προέρχονται
από τέλη και εισφορές των εργοληπτικών επιχειρήσεων
του Μ.Ε.ΕΠ. και των τεχνικών του Μ.Ε.Κ. και
κάθε αναγκαία λεπτομέρεια για τη λειτουργία του. Με
το ίδιο προεδρικό διάταγμα μπορεί να ορίζεται ότι μέχρι
την ολοκλήρωση της στελέχωσης των υπηρεσιών του
οργανισμού αυτού είναι δυνατή η απόσπαση προσωρινά
στον οργανισμό του αναγκαίου αριθμού υπαλλήλων
εκ των υπηρετούντων στις υπηρεσίες του Υπουργείου
Περιβάλλοντος, Χωροταξίας και Δημόσιων Έργων, που
είναι αρμόδιες για την τήρηση των μητρώων Μ.Ε.ΕΠ. και
Μ.Ε.Κ.. Οι δαπάνες λειτουργίας του νομικού προσώπου
βαρύνουν τους πόρους του.
Μέχρι την ίδρυση του νομικού προσώπου, μπορεί να
επιβάλλεται στους ενδιαφερομένους, με απόφαση του
Υπουργού Περιβάλλοντος, Χωροταξίας και Δημόσιων
Έργων, εισφορά για την εγγραφή, κατάταξη, αναθεώρηση
εγγραφής και οποιαδήποτε άλλη διαδικασία της
Διεύθυνσης Μητρώων και Τεχνικών Επαγγελμάτων της
Γενικής Γραμματείας Δημόσιων Έργων του Υπουργείου
Περιβάλλοντος, Χωροταξίας και Δημόσιων Έργων, ανάλογη
με την τάξη, την κατηγορία και τη βαθμίδα του
ενδιαφερόμενου. Με όμοια απόφαση ρυθμίζονται τα
θέματα του ειδικού έντοκου λογαριασμού στον οποίο
κατατίθεται η εισφορά, η ανάληψη, διάθεση και διαχείριση
του λογαριασμού αυτού, καθώς και η κάλυψη
από το λογαριασμό αυτόν των δαπανών που αφορούν
στη μηχανογράφηση, στην υλικοτεχνική υποδομή της
Διεύθυνσης Μητρώων και Τεχνικών Επαγγελμάτων της
Γενικής Γραμματείας Δημόσιων Έργων του Υπουργείου
Περιβάλλοντος, Χωροταξίας και Δημόσιων Έργων
και στον καθορισμό του ύψους της αποζημίωσης των
μελών των επιτροπών τήρησης των Μητρώων και του
προσωπικού της πιο πάνω Διεύθυνσης, κατά παρέκκλιση
από κάθε γενική και ειδική διάταξη. Με το προεδρικό
διάταγμα ρυθμίζεται και το θέμα μεταφοράς του ειδικού
έντοκου λογαριασμού στο ιδρυθησόμενο νομικό
πρόσωπο.
Με απόφαση που εκδίδεται από τον Υπουργό Περιβάλλοντος,
Χωροταξίας και Δημόσιων Έργων μπορεί από
τον ειδικό λογαριασμό της Διεύθυνσης Μητρώων και
Τεχνικών Επαγγελμάτων να καλύπτονται και οι δαπάνες
που αφορούν την αμοιβή ειδικών συμβούλων οποιασδήποτε
ειδικότητας (τεχνικού, οικονομικού, νομικού, οργάνωσης
κ.λπ.) και του Ινστιτούτου Οικονομίας Κατασκευών
που ιδρύθηκε με το άρθρο 6 του ν. 2576/1998 για την
υποβοήθηση του έργου της Διεύθυνσης Μητρώων και
Τεχνικών Επαγγελμάτων, τις αμοιβές για υπερωριακή
απασχόληση, για τη λειτουργία ομάδας εργασίας, για
εκτός έδρας αποζημίωση, κατ’ εξαίρεση κάθε άλλης
γενικής ή ειδικής διάταξης.

Άρθρο 109
Εγγραφή στο Μ.Ε.Κ. διπλωματούχων ΑΕΙ
1. Η εγγραφή στο Μ.Ε.Κ. των διπλωματούχων ανώτατων
εκπαιδευτικών ιδρυμάτων της ημεδαπής ή ισοτίμων
σχολών της αλλοδαπής, που ασχολούνται με την παραγωγή
έργων, γίνεται στις ακόλουθες κατηγορίες έργων
ή εξειδικευμένες εργασίες, μετά τριετία από την έναρξη
άσκησης του επαγγέλματος με βάση την ειδικότητα του
διπλώματος και το χρόνο απασχόλησης:
α) Των πολιτικών μηχανικών στις κατηγορίες έργων
οδοποιίας, οικοδομικών, υδραυλικών, λιμενικών και βιομηχανικών
και ενεργειακών έργων.
β) Των αρχιτεκτόνων μηχανικών στην κατηγορία οικοδομικών
έργων και στα έργα πρασίνου των λοιπών
κατηγοριών.
γ) Των αγρονόμων τοπογράφων μηχανικών στις κατηγορίες
έργων οδοποιίας, οικοδομικών, υδραυλικών
και λιμενικών.
δ) Των ηλεκτρολόγων μηχανικών, των μηχανολόγων
μηχανικών, των ηλεκτρολόγων μηχανολόγων μηχανικών
και των ναυπηγών μηχανολόγων μηχανικών στην κατηγορία
των ηλεκτρομηχανολογικών και βιομηχανικών
και ενεργειακών έργων, όπως και στην κατηγορία των
υδραυλικών έργων για τα περιλαμβανόμενα σε αυτήν
υδραυλικά έργα υπό πίεση.
ε) Των ναυπηγών μηχανικών και των ναυπηγών μηχανολόγων
μηχανικών στα πλωτά έργα και εγκαταστάσεις
ναυπηγείων.
στ) Των μηχανικών μεταλλείων στην κατηγορία των
βιομηχανικών και ενεργειακών έργων και στα έργα σηράγγων,
αποκαλύψεων μεταλλείων και γεωτρήσεων.
ζ) Των μεταλλουργών μηχανικών στην κατηγορία των
βιομηχανικών και ενεργειακών έργων και στα έργα καθαρισμού
και επεξεργασίας νερού και υγρών, στερεών
και αερίων αποβλήτων.
η) Των χημικών μηχανικών στην κατηγορία των βιομηχανικών
και ενεργειακών έργων και στα έργα καθαρισμού
και επεξεργασίας νερού και υγρών, στερεών και
αερίων αποβλήτων.
θ) Των ηλεκτρονικών μηχανικών στα έργα ηλεκτρονικού
εξοπλισμού.
2. Στο Μ.Ε.Κ. εγγράφονται επίσης και οι παρακάτω
διπλωματούχοι ή πτυχιούχοι ΑΕΙ που κατατάσσονται
στις ακόλουθες εξειδικευμένες εργασίες:
α) Οι γεωπόνοι στα έργα πρασίνου.
β) Οι δασολόγοι στα έργα πρασίνου.
γ) Οι γεωλόγοι στα έργα σηράγγων και γεωτρήσεων.
3. Όσοι από τους παραπάνω διπλωματούχους ή πτυχιούχους
ΑΕΙ εγγράφονται στο Μ.Ε.Κ. για εξειδικευμένες
εργασίες και όχι για πλήρεις κατηγορίες μπορούν να
στελεχώσουν εξειδικευμένες επιχειρήσεις που αντιστοιχούν
στην ειδικότητά τους και λαμβάνονται υπόψη
για τη συμπληρωματική στελέχωση των επιχειρήσεων
γενικά ή όταν το απαιτεί ρητά η διακήρυξη.

Άρθρο 110
Εγγραφή στο Μ.Ε.Κ. Υπομηχανικών Πτυχιούχων ΤΕΙ
και πρώην ΑΣΤΕΜ – ΚΑΤΕΕ
1. Η εγγραφή στο Μ.Ε.Κ. των πτυχιούχων υπομηχανικών,
των πτυχιούχων τεχνολογικών εκπαιδευτικών ιδρυμάτων
και πρώην ανωτέρων τεχνικών σχολών της ημεδαπής
ή ισοτίμων σχολών της αλλοδαπής που ασχολούνται
με την παραγωγή έργων γίνεται μετά από πενταετία
από την έναρξη άσκησης του επαγγέλματος με βάση
την εμπειρία τους σε έργα και σε κατηγορίες έργων
αντίστοιχες με τις ειδικότητες των σπουδών τους, στις
εξής κατηγορίες έργων ή εξειδικευμένες εργασίες:
α) Των πολιτικών υπομηχανικών στις κατηγορίες οδοποιίας,
οικοδομικών, υδραυλικών, λιμενικών και βιομηχανικών
και ενεργειακών έργων.
β) Των ηλεκτρολόγων, των μηχανολόγων και των
ηλεκτρολόγων – μηχανολόγων υπομηχανικών στην κατηγορία
των ηλεκτρομηχανολογικών και βιομηχανικών
και ενεργειακών έργων, όπως και στην κατηγορία των
υδραυλικών έργων για τα περιλαμβανόμενα σε αυτήν
υδραυλικά έργα υπό πίεση.
γ) Των πτυχιούχων ΤΕΙ του Τμήματος Πολιτικών Δομικών
Έργων και των πτυχιούχων πρώην ΑΣΤΕΜ των
ΚΑΤΕΕ Τμήματος Τεχνολόγων Πολιτικών, Κατεύθυνσης
Δομικών Έργων στην κατηγορία των οικοδομικών έργων
όπως και στην κατηγορία των βιομηχανικών και
ενεργειακών έργων για τα περιλαμβανόμενα σε αυτήν
δομικά έργα.
δ) Των πτυχιούχων ΤΕΙ του Τμήματος Πολιτικών Έργων
Υποδομής και των πτυχιούχων πρώην ΑΣΤΕΜ των
ΚΑΤΕΕ, Τμήματος Τεχνολόγων, Πολιτικών, Κατεύθυνσης
Συγκοινωνιακών και Υδραυλικών Έργων στις κατηγορίες
οδοποιίας, υδραυλικών και λιμενικών έργων.
ε) Των πτυχιούχων ΤΕΙ του Τμήματος Τοπογραφίας και
των πτυχιούχων πρώην ΑΣΤΕΜ των ΚΑΤΕΕ, Τμήματος
Τεχνολόγων Τοπογράφων στις κατηγορίες οδοποιΐας,
υδραυλικών και λιμενικών έργων.
στ) Των πτυχιούχων ΤΕΙ των Τμημάτων Μηχανολογίας,
Ηλεκτρολογίας, Ενεργειακής Τεχνικής και Μηχανολογικών
κατασκευών – εγκαταστάσεων και παραγωγής,
όπως και των πτυχιούχων πρώην ΑΣΤΕΜ των ΚΑΤΕΕ,
Τμήματος Τεχνολόγων Μηχανολόγων και Τεχνολόγων
Ηλεκτρολόγων, στις κατηγορίες ηλεκτρομηχανολογικών
έργων και βιομηχανικών και ενεργειακών έργων. Οι
πτυχιούχοι ΤΕΙ των Τμημάτων Μηχανολογίας και Μηχανολογικών
κατασκευών και οι πτυχιούχοι πρώην ΑΣΤΕΜ
των ΚΑΤΕΕ, Τμήματος Τεχνολόγων Μηχανολόγων, εγγράφονται
και στην κατηγορία υδραυλικών έργων για
τα περιλαμβανόμενα σ’ αυτήν υδραυλικά υπό πίεση.
ζ) Των πτυχιούχων ΤΕΙ του Τμήματος Ναυπηγικής, των
Ναυπηγών Υπομηχανικών και των πτυχιούχων πρώην
ΑΣΤΕΜ των ΚΑΤΕΕ, Τμήματος Τεχνολόγων Ναυπηγών,
στα πλωτά έργα και εγκαταστάσεις ναυπηγείων.
η) Των πτυχιούχων ΤΕΙ των Τμημάτων Αυτοματισμού,
Ηλεκτρονικής και Ηλεκτρονικών υπολογιστικών συστημάτων,
όπως και των Ηλεκτρονικών Υπομηχανικών και
των πτυχιούχων πρώην ΑΣΤΕΜ των ΚΑΤΕΕ, Τμήματος
Τεχνολόγων Ηλεκτρονικών, στα έργα ηλεκτρονικού
εξοπλισμού.
θ) Των πτυχιούχων ΤΕΙ του Τμήματος Τεχνολογίας
Πετρελαίου και των πτυχιούχων πρώην ΑΣΤΕΜ των ΚΑΤΕΕ,
Τμήματος Τεχνολόγων Χημικών Πετρελαίου, στα
έργα γεωτρήσεων.
2. Στο Μ.Ε.Κ. εγγράφονται και κατατάσσονται επίσης
οι πτυχιούχοι τεχνολόγοι γεωπονίας και τεχνολόγοι
δασοπονίας στα έργα πρασίνου.
3. Η παράγραφος 3 του προηγούμενου άρθρου εφαρμόζεται
και για τους εγγραφόμενους στο Μ.Ε.Κ., σύμφωνα
με το παρόν άρθρο.
4. Με προεδρικό διάταγμα καθορίζονται τα σχετικά
με την εγγραφή στο Μ.Ε.Κ. θέματα των διπλωματούχων
ανωτάτων εκπαιδευτικών ιδρυμάτων και των πτυχιούχων
τεχνολογικών εκπαιδευτικών ιδρυμάτων και πρώην
ανώτερων τεχνικών σχολών.

  ΜΕΡΟΣ ΙV
ΔΙΑΤΑΞΕΙΣ ΓΙΑ ΤΗΝ ΑΝΑΘΕΣΗ ΕΡΓΩΝ ΠΟΥ
ΕΜΠΙΠΤΟΥΝ ΣΤΟ ΠΕΔΙΟ ΕΦΑΡΜΟΓΗΣ
ΤΟΥ ΚΟΙΝΟΤΙΚΟΥ ΔΙΚΑΙΟΥ

ΚΕΦΑΛΑΙΟ Α΄
ΟΡΙΣΜΟΙ – ΓΕΝΙΚΕΣ ΑΡΧΕΣ

Άρθρο 111
Ορισμοί
1. Για τους σκοπούς του παρόντος μέρους του Κώδικα,
εφαρμόζονται οι ορισμοί που παρατίθενται στις
παραγράφους 2 έως 13.
2. «Δημόσιες συμβάσεις έργων» είναι συμβάσεις εξ
επαχθούς αιτίας, οι οποίες συνάπτονται γραπτώς μεταξύ
ενός ή περισσοτέρων οικονομικών φορέων και
μιας ή περισσοτέρων αναθετουσών αρχών και έχουν
ως αντικείμενο είτε την εκτέλεση, είτε συγχρόνως τη
μελέτη και την εκτέλεση, εργασιών που αφορούν μία
από τις δραστηριότητες που αναφέρονται στο Παράρτημα
Ι ή ενός έργου, είτε ακόμη την πραγματοποίηση,
με οποιαδήποτε μέσα, ενός έργου το οποίο ανταποκρίνεται
στις επακριβώς οριζόμενες από την αναθέτουσα
αρχή ανάγκες. Ως «έργο», νοείται το αποτέλεσμα ενός
συνόλου οικοδομικών εργασιών ή εργασιών πολιτικού
μηχανικού που προορίζεται να πληροί αυτό καθαυτό
μια οικονομική ή τεχνική λειτουργία.
3. «Σύμβαση παραχώρησης δημοσίων έργων» είναι μια
σύμβαση η οποία παρουσιάζει τα ίδια χαρακτηριστικά
με μια δημόσια σύμβαση έργων, εκτός από το γεγονός
ότι το εργολαβικό αντάλλαγμα συνίσταται είτε αποκλειστικά
στο δικαίωμα εκμετάλλευσης του έργου είτε στο
δικαίωμα αυτό, σε συνδυασμό με καταβολή αμοιβής.
4. «Συμφωνία  πλαίσιο» είναι μια συμφωνία που συνάπτεται
μεταξύ μιας ή περισσοτέρων αναθετουσών
αρχών και ενός ή περισσοτέρων οικονομικών φορέων,
η οποία αποσκοπεί στον καθορισμό των όρων που
διέπουν τις συμβάσεις που πρόκειται να συναφθούν
κατά τη διάρκεια συγκεκριμένης περιόδου, ιδίως όσον
αφορά στις τιμές και, ενδεχομένως, τις προβλεπόμενες
ποσότητες.
5. «Δυναμικό σύστημα αγορών» είναι μια καθ’ ολοκληρίαν
ηλεκτρονική διαδικασία για αγορές τρέχουσας
χρήσης, της οποίας τα γενικά διαθέσιμα στην αγορά
χαρακτηριστικά ικανοποιούν τις ανάγκες της αναθέτουσας
αρχής και είναι περιορισμένη χρονικά και ανοικτή
καθ’ όλη τη διάρκειά της σε κάθε οικονομικό φορέα, ο
οποίος πληροί τα κριτήρια επιλογής και έχει υποβάλει
ενδεικτική προσφορά σύμφωνη προς τη συγγραφή
υποχρεώσεων.
6. «Ηλεκτρονικός πλειστηριασμός» είναι μια επαναληπτική
διαδικασία που βασίζεται σε έναν ηλεκτρονικό
μηχανισμό παρουσίασης νέων, μειωμένων τιμών ή και
νέων αξιών, όσον αφορά ορισμένα στοιχεία των προσφορών
και η οποία διεξάγεται έπειτα από προκαταρκτική
πλήρη αξιολόγηση των προσφορών, επιτρέποντας
την ταξινόμησή τους με βάση αυτόματες μεθόδους αξιολόγησης.
7. «Εργολήπτης» είναι κάθε φυσικό ή νομικό πρόσωπο
ή φορέας του δημοσίου ή κοινοπραξία αυτών των προσώπων
ή και οργανισμών, που αναλαμβάνει αντιστοίχως
την εκτέλεση εργασιών ή και έργων.
Ο όρος «οικονομικός φορέας» καλύπτει την έννοια
«εργολήπτης».
Ο οικονομικός φορέας που έχει υποβάλει προσφορά
αναφέρεται ως «προσφέρω». Εκείνος που έχει ζητήσει
να του αποσταλεί πρόσκληση συμμετοχής σε διαδικασία
κλειστή ή με διαπραγμάτευση αναφέρεται ως
«υποψήφιος».
8. «Αναθέτουσες αρχές» είναι το κράτος, οι αρχές
τοπικής αυτοδιοίκησης, οι οργανισμοί δημοσίου δικαίου
και οι ενώσεις μίας ή περισσότερων από αυτές τις αρχές
ή ενός ή περισσότερων από αυτούς τους οργανισμούς
δημοσίου δικαίου.
Ως «οργανισμός δημοσίου δικαίου», νοείται κάθε οργανισμός:
α) ο οποίος έχει συσταθεί με συγκεκριμένο σκοπό
την κάλυψη αναγκών γενικού συμφέροντος που δεν
εμπίπτουν στο βιομηχανικό ή εμπορικό τομέα,
β) ο οποίος έχει νομική προσωπικότητα, και
γ) η δραστηριότητα του οποίου χρηματοδοτείται κατά
το μεγαλύτερο μέρος από το κράτος, τις αρχές τοπικής
αυτοδιοίκησης ή άλλους οργανισμούς δημοσίου
δικαίου, ή η διαχείριση του οποίου υπόκειται σε έλεγχο
ασκούμενο από τους οργανισμούς αυτούς, ή του οποίου
περισσότερο από το ήμισυ των μελών του διοικητικού,
του διευθυντικού ή του εποπτικού συμβουλίου διορίζεται
από το κράτος, τις αρχές τοπικής αυτοδιοίκησης ή από
άλλους οργανισμούς δημοσίου δικαίου.
Οι οργανισμοί και οι κατηγορίες οργανισμών δημοσίου
δικαίου που πληρούν τα κριτήρια τα οποία απαριθμούνται
στο δεύτερο εδάφιο σημεία α΄, β΄ και γ΄, παρατίθενται
στο Παράρτημα ΙΙΙ. Οι σχετικοί πίνακες μπορούν να
εμπλουτίζονται με την προσθήκη και άλλων οργανισμών
ή κατηγοριών οργανισμών δημοσίου δικαίου.
9. «Κεντρική αρχή προμηθειών» είναι μια αναθέτουσα
αρχή η οποία είτε αποκτά προϊόντα ή και υπηρεσίες
που προορίζονται για αναθέτουσες αρχές είτε αναθέτει
δημόσιες συμβάσεις ή συνάπτει συμφωνίεςπλαίσια για
έργα, που προορίζονται για αναθέτουσες αρχές.
10. α) «Ανοικτές διαδικασίες» είναι οι διαδικασίες, στο
πλαίσιο των οποίων κάθε ενδιαφερόμενος οικονομικός
φορέας μπορεί να υποβάλει προσφορά.
β) «Κλειστές διαδικασίες» είναι οι διαδικασίες, στις
οποίες κάθε οικονομικός φορέας μπορεί να ζητήσει
να συμμετάσχει, αλλά στο πλαίσιο των οποίων μόνον
οι οικονομικοί φορείς που έχουν προσκληθεί από την
αναθέτουσα αρχή μπορούν να υποβάλουν προσφορά.
γ) «Διαδικασίες με διαπραγμάτευση» είναι οι διαδικασίες,
στο πλαίσιο των οποίων οι αναθέτουσες αρχές
διαβουλεύονται με τους οικονομικούς φορείς της
επιλογής τους και διαπραγματεύονται τους όρους της
σύμβασης με έναν ή περισσότερους από αυτούς.
11. Με τον όρο «γραπτώς», νοείται κάθε σύνολο λέξεων
ή αριθμών, το οποίο μπορεί να διαβιβάζεται, αναπαράγεται
και στη συνέχεια γνωστοποιείται. Το σύνολο αυτό
μπορεί να περιλαμβάνει πληροφορίες που διαβιβάζονται
και αποθηκεύονται με ηλεκτρονικά μέσα.
12. «Ηλεκτρονικό μέσο» είναι ένα μέσο που χρησιμοποιεί
ηλεκτρονικό εξοπλισμό επεξεργασίας (συμπεριλαμβανομένης
της ψηφιακής συμπίεσης) και αποθήκευσης
δεδομένων, τα οποία εκπέμπονται, διακινούνται ή παραλαμβάνονται
με ενσύρματη μετάδοση, με ραδιοκύματα,
με οπτικά μέσα ή με άλλα ηλεκτρομαγνητικά μέσα.
13. Με το «Κοινό λεξιλόγιο για τις δημόσιες συμβάσεις»
(Common Procurement Vocabulary  CPV), επισημαίνεται
η ονοματολογία αναφοράς που εφαρμόζεται στις
δημόσιες συμβάσεις, η οποία υιοθετήθηκε με τον Κανονισμό
(ΕΚ) αριθ. 2195/2002 (EE L 340 16/12/2002), ενώ
παράλληλα εξασφαλίζεται η αντιστοιχία με τις άλλες
υπάρχουσες ονοματολογίες.
Σε περίπτωση διιστάμενων ερμηνειών ως προς το
πεδίο εφαρμογής του παρόντος, λόγω ενδεχόμενων
διαφορών μεταξύ της ονοματολογίας CPV και της ονοματολογίας
της NACE που χρησιμοποιείται στο Παράρτημα
Ι, υπερισχύει η ονοματολογία NACE.

Άρθρο 112
Aρχές που διέπουν τη σύναψη συμβάσεων
Οι αναθέτουσες αρχές αντιμετωπίζουν τους οικονομικούς
φορείς ισότιμα και χωρίς διακρίσεις ενεργώντας
με διαφάνεια.

Άρθρο 113
Όροι σχετικά με τις συμφωνίες που έχουν συναφθεί
στο πλαίσιο του Παγκόσμιου Οργανισμού Εμπορίου
Κατά τη σύναψη δημοσίων συμβάσεων έργων από τις
αναθέτουσες αρχές εφαρμόζονται στις σχέσεις με τα
λοιπά κράτη  μέλη εξίσου ευνοϊκοί όροι με εκείνους που
παρέχονται στους οικονομικούς φορείς τρίτων χωρών
κατ’ εφαρμογή της συμφωνίας περί δημοσίων συμβάσεων,
η οποία συνήφθη στο πλαίσιο των διαπραγματεύσεων
του Γύρου της Ουρουγουάης (GATT).
ΚΕΦΑΛΑΙΟ Β΄
ΠΕΔΙΟ ΕΦΑΡΜΟΓΗΣ
ΚΑΤΩΤΑΤΑ ΟΡΙΑ

Άρθρο 114
Ποσά των κατώτατων ορίων των δημοσίων
συμβάσεων
1. Οι διατάξεις του παρόντος μέρους εφαρμόζονται
στις δημόσιες συμβάσεις έργων, που δεν εμπίπτουν στις
εξαιρέσεις που προβλέπονται στα άρθρα 117, 118, 119,
120, 121 και των οποίων η εκτιμώμενη αξία εκτός φόρου
προστιθέμενης αξίας (ΦΠΑ) είναι ίση ή ανώτερη από
τα κατώτατα όρια των πέντε εκατομμυρίων διακοσίων
εβδομήντα οκτώ χιλιάδων (5.278.000) ευρώ.
Το ποσό αυτό επανεξετάζεται από την Ευρωπαϊκή
Επιτροπή ανά διετία και αναθεωρείται εάν χρειασθεί
σύμφωνα με τη διαδικασία της παραγράφου 2 του άρθρου
77 της Οδηγίας 2004/18/ΕΚ.
2. Οι διατάξεις του παρόντος μέρους εφαρμόζονται
επίσης και στη σύναψη δημοσίων συμβάσεων έργων
του ν. 3389/2005 (ΦΕΚ 232 Α΄), οι διατάξεις του οποίου
εφαρμόζονται συμπληρωματικώς, κατά το μέρος που
δεν αντίκεινται στις διατάξεις του παρόντος.

Άρθρο 115
Συμβάσεις που επιδοτούνται σε ποσοστό μεγαλύτερο
του 50% από τις αναθέτουσες αρχές
1. Οι διατάξεις του παρόντος μέρους εφαρμόζονται
κατά τη σύναψη συμβάσεων έργων που επιδοτούνται
αμέσως σε ποσοστό άνω του πενήντα τοις εκατό
(50 %) από τις αναθέτουσες αρχές και των οποίων η
εκτιμώμενη αξία εκτός ΦΠΑ ισούται με ή υπερβαίνει τα
πέντε εκατομμύρια διακόσιες εβδομήντα οκτώ χιλιάδες
(5.278.000) ευρώ, εφόσον αφορούν δραστηριότητες πολιτικού
μηχανικού κατά την έννοια του Παραρτήματος Ι
ή έχουν σχέση με νοσοκομεία, αθλητικούς εξοπλισμούς,
εγκαταστάσεις αναψυχής και ψυχαγωγίας, σχολικά και
πανεπιστημιακά κτίρια και κτίρια διοικητικής χρήσης.
2. Οι αναθέτουσες αρχές που χορηγούν τις επιδοτήσεις
αυτές μεριμνούν ώστε να τηρούνται οι διατάξεις
του παρόντος Κώδικα όταν οι συμβάσεις αυτές συνάπτονται
από έναν ή περισσότερους φορείς διαφορετικούς
από αυτές, όπως και όταν συνάπτονται και από
τις ίδιες, αλλά εξ ονόματος και για λογαριασμό των εν
λόγω άλλων φορέων.

Άρθρο 116
Μέθοδοι υπολογισμού της εκτιμώμενης αξίας
των δημοσίων συμβάσεων,
των συμφωνιών  πλαισίων
και των δυναμικών συστημάτων αγορών
1. Ο υπολογισμός της εκτιμώμενης αξίας μιας δημόσιας
σύμβασης έργου βασίζεται στο συνολικό πληρωτέο
ποσό, εκτός ΦΠΑ, όπως προσδιορίζεται από την αναθέτουσα
αρχή. Στον υπολογισμό αυτό, λαμβάνεται υπόψη
το εκτιμώμενο συνολικό ποσό, συμπεριλαμβανομένων
τόσο του τυχόν προβλεπόμενου δικαιώματος προαιρέσεως
όσο και των τυχόν παρατάσεων της σύμβασης.
2. Η αποτίμηση πρέπει να ισχύει κατά το χρόνο αποστολής
της προκήρυξης διαγωνισμού, όπως προβλέπεται
στην παράγραφο 2 του άρθρου 130 του παρόντος
ή, στις περιπτώσεις όπου δεν απαιτείται μια τέτοια
προκήρυξη, κατά το χρονικό σημείο έναρξης της διαδικασίας
ανάθεσης της σύμβασης.
3. Δεν επιτρέπεται η κατάτμηση έργου προκειμένου
να αποφευχθεί η εφαρμογή των διατάξεων του παρόντος.
4. Κατά τον υπολογισμό της εκτιμώμενης αξίας πρέπει
να λαμβάνονται υπόψη το ποσό των έργων, καθώς και η
συνολική εκτιμώμενη αξία των αναγκαίων προμηθειών
για την εκτέλεση των έργων που τίθενται στη διάθεση
του εργολήπτη από τις αναθέτουσες αρχές.
5. Όταν ένα σχεδιαζόμενο έργο μπορεί να οδηγήσει
σε ταυτόχρονη σύναψη χωριστών συμβάσεων κατά τμήματα,
λαμβάνεται υπόψη η συνολική εκτιμώμενη αξία
όλων των τμημάτων.
Όταν η συνολική αξία των τμημάτων είναι ίση με ή
υπερβαίνει την αξία που καθορίζεται στο άρθρο 114
του παρόντος, το παρόν εφαρμόζεται στη σύναψη κάθε
τμήματος.
Οι αναθέτουσες αρχές μπορούν να παρεκκλίνουν, προκειμένου
για τα τμήματα, των οποίων η εκτιμώμενη αξία
εκτός ΦΠΑ είναι μικρότερη του ενός εκατομμμυρίου
(1.000.000) ευρώ εφόσον το συνολικό ποσό των συγκεκριμένων
τμημάτων δεν υπερβαίνει το είκοσι τοις εκατό
(20 %) της συνολικής αξίας όλων των τμημάτων.
6. Για τις συμφωνίεςπλαίσιο και για τα δυναμικά συστήματα
αγορών, η αξία που πρέπει να λαμβάνεται
υπόψη είναι η μέγιστη αξία, υπολογιζόμενη χωρίς ΦΠΑ,
του συνόλου των συμβάσεων που προβλέπονται για
τη συνολική διάρκεια της συμφωνίας  πλαισίου ή του
δυναμικού συστήματος αγορών.
ΚΕΦΑΛΑΙΟ Γ΄
ΕΞΑΙΡΟΥΜΕΝΕΣ ΣΥΜΒΑΣΕΙΣ

Άρθρο 117
Συμβάσεις που συνάπτονται στους τομείς
του ύδατος, της ενέργειας, των μεταφορών και
των ταχυδρομικών υπηρεσιών
Οι διατάξεις του παρόντος μέρους δεν εφαρμόζονται
στις δημόσιες συμβάσεις έργων οι οποίες, στο πλαίσιο
του π.δ 59/2007 (ΦΕΚ 63 Α΄), με το οποίο μεταφέρθηκε η
Οδηγία 2004/17/ΕΚ (L 134/30.4.2004) στο ελληνικό δίκαιο,
συνάπτονται από αναθέτουσες αρχές οι οποίες ασκούν
μία ή περισσότερες από τις δραστηριότητες που αναφέρονται
στα άρθρα 4 εως 8 του εν λόγω προεδρικού
διατάγματος και για τις δραστηριότητες αυτές, ούτε
στις δημόσιες συμβάσεις έργων που εξαιρούνται από
το πεδίο εφαρμογής του δυνάμει της παραγράφου 2
του άρθρου 6 και των άρθρων 19, 21 και 23 του εν λόγω
προεδρικού διατάγματος.

Άρθρο 118
Απόρρητες συμβάσεις ή συμβάσεις που
απαιτούν ιδιαίτερα μέτρα ασφαλείας
Οι διατάξεις του παρόντος μέρους δεν εφαρμόζονται
στις δημόσιες συμβάσεις έργων που χαρακτηρίζονται
απόρρητες ή η εκτέλεση των οποίων πρέπει να συνοδεύεται
από ιδιαίτερα μέτρα ασφαλείας σύμφωνα με
τις κείμενες διατάξεις ή όταν το απαιτεί η προστασία
των ουσιωδών συμφερόντων της χώρας.

Άρθρο 119
Συμβάσεις που συνάπτονται δυνάμει διεθνών κανόνων
Οι διατάξεις του παρόντος μέρους δεν εφαρμόζονται
στις δημόσιες συμβάσεις έργων οι οποίες διέπονται από
διαφορετικούς διαδικαστικούς κανόνες και συνάπτονται
δυνάμει:
α) διεθνούς συμφωνίας, σύμφωνα με τη Συνθήκη Ε.Ε.,
μεταξύ της Ελλάδας και μιας ή περισσότερων χωρών
που δεν είναι κράτη μέλη της Ευρωπαϊκής Ένωσης,
η οποία αφορά έργα που προορίζονται για την από
κοινού εκτέλεση ή εκμετάλλευση ενός έργου από τα
υπογράφοντα κράτη. Η συμφωνία ανακοινώνεται στην
Ευρωπαϊκή Επιτροπή.
β) διεθνούς συμφωνίας, η σύναψη της οποίας συνδέεται
με τη στάθμευση στρατευμάτων και η οποία αφορά
ελληνικές επιχειρήσεις ή επιχειρήσεις τρίτης χώρας.
γ) ειδικής διαδικασίας διεθνούς οργανισμού.
ΚΕΦΑΛΑΙΟ Δ΄
ΕΙΔΙΚΕΣ ΠΕΡΙΣΤΑΣΕΙΣ

Άρθρο 120
Συμβάσεις στον τομέα της άμυνας
Οι διατάξεις του παρόντος μέρους εφαρμόζονται στις
δημόσιες συμβάσεις έργων που συνάπτονται από τις
αναθέτουσες αρχές στον τομέα της άμυνας, με την
επιφύλαξη του άρθρου 296 της Συνθήκης της Ευρωπαϊκής
Ένωσης.

Άρθρο 121
Δημόσιες συμβάσεις και συμφωνίεςπλαίσια
που συνάπτονται από τις κεντρικές
αρχές προμηθειών
1. Οι αναθέτουσες αρχές μπορούν να εξασφαλίζουν
έργα προσφεύγοντας σε κεντρικές αρχές προμηθειών.
2. Οι αναθέτουσες αρχές που αποκτούν έργα, προσφεύγοντας
σε κεντρική αρχή προμηθειών, στις περιπτώσεις
που αναφέρονται στην παράγραφο 9 του
άρθρου 111 του παρόντος, θεωρείται ότι έχουν τηρήσει
τις διατάξεις του παρόντος, εφόσον αυτές έχουν τηρηθεί
από την κεντρική αρχή προμηθειών.

Άρθρο 122
Συμβάσεις ανατιθέμενες κατ’ αποκλειστικότητα
Η εκτέλεση συμβάσεων έργων μπορεί να πραγματοποιείται
στο πλαίσιο προγραμμάτων προστατευμένων
θέσεων εργασίας, όταν η πλειοψηφία των ενδιαφερόμενων
εργαζομένων είναι άτομα με ειδικές ανάγκες,
τα οποία λόγω της φύσης ή βαρύτητας των ειδικών
αναγκών τους δεν μπορούν να ασκήσουν επαγγελματική
δραστηριότητα υπό κανονικές συνθήκες. Στην περίπτωση
αυτή, η προκήρυξη του διαγωνισμού θα πρέπει να
μνημονεύει την παρούσα διάταξη.
ΚΕΦΑΛΑΙΟ Ε΄
ΕΙΔΗ ΔΙΑΓΩΝΙΣΜΩΝ – ΤΡΟΠΟΙ ΔΙΕΝΕΡΓΕΙΑΣ

Άρθρο 123
Χρήση των ανοικτών, κλειστών και
με διαπραγμάτευση διαδικασιών
Οι αναθέτουσες αρχές συνάπτουν τις δημόσιες συμβάσεις
έργων προσφεύγοντας στην ανοικτή διαδικασία
ή στην κλειστή διαδικασία. Στις ειδικές περιπτώσεις και
περιστάσεις που προβλέπονται στα άρθρα 124 και 125
του παρόντος, μπορούν να προσφεύγουν στη διαδικασία
με διαπραγμάτευση, με ή χωρίς δημοσίευση προκήρυξης
διαγωνισμού.

Άρθρο 124
Διαδικασία με διαπραγμάτευση, με δημοσίευση
προκήρυξης διαγωνισμού
1. Οι αναθέτουσες αρχές μπορούν να συνάπτουν δημόσιες
συμβάσεις έργων προσφεύγοντας σε διαδικασία
με διαπραγμάτευση, αφού προηγηθεί δημοσίευση προκήρυξης
διαγωνισμού, στις ακόλουθες περιπτώσεις:
α) Σε περίπτωση μη κανονικών προσφορών ή κατάθεσης
προσφορών που είναι απαράδεκτες σύμφωνα
με τις κείμενες διατάξεις, τηρουμένων των οριζομένων
στις διατάξεις των άρθρων 128, 140 έως 153 και 156 του
παρόντος, έπειτα από ανοικτή ή κλειστή διαδικασία, με
την προϋπόθεση ότι οι αρχικοί όροι της σύμβασης δεν
τροποποιούνται ουσιωδώς.
Οι αναθέτουσες αρχές μπορούν να μη δημοσιεύουν
προκήρυξη διαγωνισμού, εάν στη διαδικασία με διαπραγμάτευση
περιλαμβάνουν όλους τους προσφέροντες
που πληρούν τα κριτήρια των άρθρων 144 έως 151
και οι οποίοι, κατά την ανοικτή ή κλειστή διαδικασία,
υπέβαλαν παραδεκτές προσφορές.
β) Σε εξαιρετικές περιπτώσεις, όταν πρόκειται για
έργα, των οποίων η φύση ή διάφοροι αστάθμητοι παράγοντες
δεν επιτρέπουν το συνολικό προκαθορισμό
των τιμών.
γ) Για τα έργα που εκτελούνται αποκλειστικά για σκοπούς
έρευνας, δοκιμής ή τελειοποίησης και όχι για να
εξασφαλίζουν την αποδοτικότητα ή την κάλυψη των
δαπανών έρευνας και ανάπτυξης.
2. Στις περιπτώσεις που αναφέρονται στην παράγραφο
1, οι αναθέτουσες αρχές διαπραγματεύονται με τους
προσφέροντες προκειμένου αυτοί να προσαρμόζουν τις
προσφορές τους στους όρους της προκήρυξης του διαγωνισμού,
της συγγραφής υποχρεώσεων και των λοιπών
τευχών του διαγωνισμού και προκειμένου να επιτευχθεί
η καλύτερη προσφορά, σύμφωνα με την παράγραφο 1
του άρθρου 152 του παρόντος.
3. Κατά τη διάρκεια της διαπραγμάτευσης, οι αναθέτουσες
αρχές εξασφαλίζουν την ίση μεταχείριση όλων
των προσφερόντων. Ειδικότερα, δεν παρέχουν, κατά
τρόπο που να δημιουργεί διακρίσεις, πληροφορίες που
ευνοούν ορισμένους προσφέροντες σε σχέση με άλλους.
4. Οι αναθέτουσες αρχές μπορούν να προβλέπουν
στην προκήρυξη ή στη συγγραφή υποχρεώσεων ότι η
διαδικασία με διαπραγμάτευση διεξάγεται σε διαδοχικές
φάσεις ώστε να μειώνεται ο αριθμός των προς
διαπραγμάτευση προσφορών με την εφαρμογή των
προβλεπόμενων κριτηρίων ανάθεσης.

Άρθρο 125
Διαδικασία με διαπραγμάτευση, χωρίς δημοσίευση
προκήρυξης διαγωνισμού
Οι αναθέτουσες αρχές μπορούν να συνάπτουν τις δημόσιες
συμβάσεις έργων προσφεύγοντας σε διαδικασία
με διαπραγμάτευση, χωρίς να προηγείται δημοσίευση
σχετικής προκήρυξης, στις ακόλουθες περιπτώσεις:
α) εάν, ύστερα από ανοικτή ή κλειστή διαδικασία, δεν
υποβλήθηκε καμία προσφορά ή καμία από τις υποβληθείσες
προσφορές δεν κρίνεται κατάλληλη, ή εάν δεν
υπάρχει κανείς υποψήφιος, εφόσον δεν έχουν τροποποιηθεί
ουσιωδώς οι αρχικοί όροι της σύμβασης και με
την προϋπόθεση ότι διαβιβάζεται σχετική έκθεση στην
Ευρωπαϊκή Επιτροπή, ύστερα από αίτημά της.
β) εάν, για λόγους τεχνικούς, καλλιτεχνικούς ή σχετικούς
με την προστασία αποκλειστικών δικαιωμάτων,
η σύμβαση μπορεί να ανατεθεί μόνο σε συγκεκριμένο
οικονομικό φορέα.
γ) στο μέτρο που είναι απολύτως απαραίτητο, εάν
λόγω κατεπείγουσας ανάγκης, οφειλομένης σε γεγονότα
απρόβλεπτα για τις ενδιαφερόμενες αναθέτουσες
αρχές, δεν είναι δυνατή η τήρηση των προθεσμιών που
προβλέπονται για τις ανοικτές, κλειστές ή με διαπραγμάτευση
διαδικασίες με δημοσίευση προκήρυξης διαγωνισμού
που αναφέρονται στο άρθρο 124 του παρόντος.
Οι περιστάσεις που επικαλούνται οι αναθέτουσες αρχές
για την αιτιολόγηση της κατεπείγουσας ανάγκης δεν
πρέπει σε καμία περίπτωση να απορρέουν από δική
τους ευθύνη.
δ) όταν αφορούν συμπληρωματικά έργα που δεν περιλαμβάνονταν
στην αρχική σύμβαση και τα οποία, λόγω
μη προβλέψιμων περιστάσεων, κατέστησαν αναγκαία
για την εκτέλεση των εργασιών, όπως περιγράφεται
στην αρχική σύμβαση, υπό την προϋπόθεση ότι η ανάθεση
γίνεται στον οικονομικό φορέα που εκτελεί τις
εργασίες αυτές, εφόσον τα συμπληρωματικά έργα είτε
δεν μπορούν, από τεχνική ή οικονομική άποψη, να διαχωρισθούν
από την αρχική σύμβαση χωρίς να δημιουργηθούν
μείζονα προβλήματα για τις αναθέτουσες αρχές
είτε μπορούν να διαχωρισθούν από την εκτέλεση της
αρχικής σύμβασης, πλην όμως είναι απόλυτα αναγκαία
για την ολοκλήρωσή της. Το σωρευτικό ποσό των συναπτόμενων
συμβάσεων συμπληρωματικών έργων δεν
επιτρέπεται να υπερβαίνει το πενήντα τοις εκατό (50%)
του ποσού της αρχικής σύμβασης·
ε) όταν έχουν ως αντικείμενο νέα έργα που συνίστανται
στην επανάληψη παρόμοιων έργων που ανατέθηκαν
στον οικονομικό φορέα ανάδοχο της αρχικής σύμβασης
από τις ίδιες αναθέτουσες αρχές, υπό την προϋπόθεση
ότι αυτά τα έργα είναι σύμφωνα με μία βασική μελέτη
που αποτέλεσε αντικείμενο αρχικής σύμβασης και
η οποία έχει συναφθεί με την ανοικτή ή την κλειστή
διαδικασία.
Η δυνατότητα προσφυγής στη διαδικασία αυτή πρέπει
να επισημαίνεται ήδη κατά την αρχική προκήρυξη
διαγωνισμού, και το συνολικό προβλεπόμενο ποσό για
τη συνέχιση των εργασιών λαμβάνεται υπόψη από τις
αναθέτουσες αρχές κατά την εφαρμογή του άρθρου 114
του παρόντος. Προσφυγή στη διαδικασία αυτή επιτρέπεται
μόνο επί μία τριετία μετά τη σύναψη της αρχικής
σύμβασης.

Άρθρο 126
Συμφωνίες  πλαίσια
1. Οι αναθέτουσες αρχές μπορούν να συνάπτουν συμφωνίες
 πλαίσια.
2. Για τη σύναψη μιας συμφωνίας  πλαισίου, οι αναθέτουσες
αρχές ακολουθούν τους διαδικαστικούς κανόνες
που ορίζονται στο παρόν διάταγμα σε όλα τα στάδια
έως την ανάθεση των συμβάσεων που βασίζονται στην
εν λόγω συμφωνία  πλαίσιο. Η επιλογή των συμβαλλομένων
στη συμφωνία  πλαίσιο γίνεται κατ’ εφαρμογή
των κριτηρίων ανάθεσης, τα οποία καθορίζονται σύμφωνα
με το άρθρο 152 του παρόντος.
Οι συμβάσεις που βασίζονται σε συμφωνία  πλαίσιο
συνάπτονται σύμφωνα με τη διαδικασία που προβλέπεται
στις παραγράφους 3 και 4. Η διαδικασία αυτή
εφαρμόζεται μόνο μεταξύ των αναθετουσών αρχών και
των οικονομικών φορέων που ήταν εξ αρχής συμβαλλόμενα
μέρη της συμφωνίας  πλαισίου.
Κατά τη σύναψη των συμβάσεων που βασίζονται στη
συμφωνία  πλαίσιο, τα μέρη δεν μπορούν σε καμία
περίπτωση να επιφέρουν ουσιαστικές τροποποιήσεις
στους όρους της συμφωνίας  πλαισίου, ιδίως στην
περίπτωση που αναφέρεται στην παράγραφο 3.
Η διάρκεια μιας συμφωνίας  πλαισίου δεν μπορεί
να υπερβαίνει τα τέσσερα (4) έτη, εκτός εξαιρετικών
περιπτώσεων που δικαιολογούνται ειδικώς, ιδίως λόγω
του αντικειμένου της συμφωνίας  πλαισίου.
Οι αναθέτουσες αρχές δεν μπορούν να προσφεύγουν
στις συμφωνίες  πλαίσια καταχρηστικά ή κατά τρόπο
που να εμποδίζει, περιορίζει ή νοθεύει τον ανταγωνισμό.
3. Όταν συνάπτεται μια συμφωνία  πλαίσιο με έναν
μόνο οικονομικό φορέα, οι συμβάσεις που βασίζονται
σε αυτή τη συμφωνία  πλαίσιο ανατίθενται σύμφωνα
με τους όρους που ορίζονται στη συμφωνία  πλαίσιο.
Για τη σύναψη των συμβάσεων αυτών, οι αναθέτουσες
αρχές μπορούν να διαβουλεύονται γραπτώς με
τον φορέα, ζητώντας, εν ανάγκη, να ολοκληρώσει την
προσφορά του.
4. Όταν συνάπτεται μια συμφωνία  πλαίσιο με περισσότερους
οικονομικούς φορείς, αυτοί πρέπει να είναι
τουλάχιστον τρεις (3), εφόσον υπάρχει επαρκής αριθμός
οικονομικών φορέων που πληρούν τα κριτήρια επιλογής
ή και αποδεκτές προσφορές που ανταποκρίνονται στα
κριτήρια ανάθεσης.
Η ανάθεση των συμβάσεων αυτών μπορεί να γίνεται:
 είτε με εφαρμογή των όρων που καθορίζονται στη
συμφωνία  πλαίσιο χωρίς νέο διαγωνισμό,
 είτε, όταν δεν έχουν καθορισθεί όλοι οι όροι στη
συμφωνία  πλαίσιο, αφού επαναδιαγωνισθούν τα μέρη
βάσει των ιδίων όρων, εν ανάγκη διευκρινίζοντας τους
όρους αυτούς, και, ενδεχομένως, άλλων όρων που επισημαίνονται
στη συγγραφή υποχρεώσεων της συμφωνίας
 πλαισίου, σύμφωνα με την ακόλουθη διαδικασία:
α) Για κάθε σύμβαση που πρόκειται να συναφθεί, οι
αναθέτουσες αρχές διαβουλεύονται γραπτώς με τους
οικονομικούς φορείς που είναι ικανοί να εκτελέσουν το
αντικείμενο της σύμβασης.
β) Οι αναθέτουσες αρχές ορίζουν επαρκή προθεσμία
για την υποβολή των προσφορών των σχετικών με κάθε
σύμβαση, λαμβανομένων υπόψη παραμέτρων, όπως η
πολυπλοκότητα του αντικειμένου της σύμβασης και ο
απαραίτητος χρόνος για τη διαβίβαση των προσφορών.
γ) Οι προσφορές υποβάλλονται γραπτώς και το περιεχόμενό
τους πρέπει να παραμένει εμπιστευτικό έως την
εκπνοή της τασσόμενης προθεσμίας απάντησης.
δ) Η ανάθεση κάθε σύμβασης γίνεται στον προσφέροντα
που υπέβαλε την καλύτερη προσφορά βάσει των
κριτηρίων ανάθεσης που έχουν καθορισθεί στη συγγραφή
υποχρεώσεων της συμφωνίας  πλαισίου.

Άρθρο 127
Δυναμικά συστήματα αγορών
1. Οι αναθέτουσες αρχές μπορούν να προσφεύγουν
σε δυναμικά συστήματα αγορών.
2. Κατά την εφαρμογή δυναμικού συστήματος αγορών,
οι αναθέτουσες αρχές ακολουθούν τους κανόνες της
ανοικτής διαδικασίας σε όλες τις φάσεις της, μέχρι
την ανάθεση των συμβάσεων στο πλαίσιο αυτού του
συστήματος. Στο σύστημα γίνονται δεκτοί όλοι οι προσφέροντες,
οι οποίοι πληρούν τα κριτήρια επιλογής και
έχουν υποβάλει ενδεικτική προσφορά σύμφωνη προς
τη συγγραφή υποχρεώσεων και τα λοιπά τεύχη του
διαγωνισμού. Οι ενδεικτικές προσφορές μπορούν να
βελτιώνονται οποιαδήποτε στιγμή, υπό τον όρο ότι εξακολουθούν
να συνάδουν προς τη συγγραφή υποχρεώσεων.
Για την εφαρμογή του συστήματος και τη σύναψη
των δημοσίων συμβάσεων στο πλαίσιο του συστήματος,
οι αναθέτουσες αρχές χρησιμοποιούν αποκλειστικώς
ηλεκτρονικά μέσα, σύμφωνα με τις παραγράφους 2 έως
5 του άρθρου 137 του παρόντος.
3. Προκειμένου να προβούν στην εφαρμογή του δυναμικού
συστήματος αγορών, οι αναθέτουσες αρχές:
α) Δημοσιεύουν προκήρυξη διαγωνισμού, αναφέροντας
ότι πρόκειται για δυναμικό σύστημα αγορών.
β) Διευκρινίζουν, μεταξύ άλλων, στη συγγραφή υποχρεώσεων
τη φύση των προβλεπόμενων αγορών που
αποτελούν αντικείμενο αυτού του συστήματος, καθώς
και όλες τις απαραίτητες πληροφορίες που αφορούν
το σύστημα αγορών, το χρησιμοποιούμενο ηλεκτρονικό
εξοπλισμό και τις τεχνικές διευθετήσεις και προδιαγραφές
της σύνδεσης.
γ) Προσφέρουν ελεύθερη, άμεση και πλήρη πρόσβαση
με ηλεκτρονικά μέσα στη συγγραφή υποχρεώσεων,
καθώς και σε κάθε άλλο συμπληρωματικό έγγραφο του
διαγωνισμού, ήδη από τη δημοσίευση της προκήρυξης
έως τη λήξη του συστήματος. Στην προκήρυξη μνημονεύεται
η ηλεκτρονική διεύθυνση, στην οποία μπορούν
να μελετώνται αυτά τα έγγραφα.
4. Οι αναθέτουσες αρχές παρέχουν, καθ’ όλη τη διάρκεια
του δυναμικού συστήματος αγορών, τη δυνατότητα
σε κάθε οικονομικό φορέα να υποβάλει ενδεικτική προσφορά,
με σκοπό να γίνει δεκτός στο σύστημα, σύμφωνα
με τους όρους που προβλέπει η παράγραφος 2. Ολοκληρώνουν
την αξιολόγηση εντός μέγιστης προθεσμίας
δεκαπέντε (15) ημερών, που αρχίζει από την υποβολή της
ενδεικτικής προσφοράς. Μπορούν, ωστόσο, να παρατείνουν
την περίοδο αξιολόγησης, εφόσον, εν τω μεταξύ,
δεν έχει υπάρξει άλλος διαγωνισμός.
Η αναθέτουσα αρχή ενημερώνει, το ταχύτερο δυνατόν,
τον προσφέροντα ο οποίος αναφέρεται στο πρώτο εδάφιο,
σχετικά με την αποδοχή του στο δυναμικό σύστημα
αγορών ή την απόρριψη της ενδεικτικής προσφοράς
του.
5. Κάθε συγκεκριμένη σύμβαση πρέπει να αποτελεί
αντικείμενο διαγωνισμού. Πριν από το διαγωνισμό, οι
αναθέτουσες αρχές δημοσιεύουν απλουστευμένη προκήρυξη
διαγωνισμού, με την οποία καλούν όλους τους
ενδιαφερόμενους οικονομικούς φορείς να υποβάλουν
ενδεικτική προσφορά, σύμφωνα με την παράγραφο 4,
εντός δεκαπενθήμερης τουλάχιστον προθεσμίας αρχομένης
από την ημερομηνία αποστολής της απλουστευμένης
προκήρυξης. Οι αναθέτουσες αρχές προχωρούν
στο διαγωνισμό μόνο μετά την ολοκλήρωση της αξιολόγησης
όλων των ενδεικτικών προσφορών που έχουν
υποβληθεί εμπρόθεσμα.
6. Οι αναθέτουσες αρχές καλούν τους προσφέροντες,
που έχουν γίνει δεκτοί στο σύστημα, να υποβάλουν
προσφορά για κάθε συγκεκριμένη σύμβαση που πρόκειται
να συναφθεί στο πλαίσιο του συστήματος. Για
το σκοπό αυτόν, τάσσουν επαρκή προθεσμία για την
υποβολή των προσφορών.
Οι αναθέτουσες αρχές αναθέτουν τη σύμβαση στον
προσφέροντα, ο οποίος υπέβαλε την καλύτερη προσφορά,
σύμφωνα με τα κριτήρια ανάθεσης που επισημαίνονται
στην προκήρυξη διαγωνισμού για την έναρξη εφαρμογής
του δυναμικού συστήματος αγορών. Τα κριτήρια
αυτά μπορούν να προσδιορίζονται στην πρόσκληση η
οποία αναφέρεται στο πρώτο εδάφιο.
7. Η διάρκεια ενός δυναμικού συστήματος αγορών δεν
μπορεί να υπερβαίνει την τετραετία, εκτός από εξαιρετικές
περιπτώσεις ειδικώς αιτιολογημένες.
8. Οι αναθέτουσες αρχές δεν επιτρέπεται να προσφεύγουν
στο σύστημα αυτό κατά τρόπο ο οποίος να
εμποδίζει, περιορίζει ή στρεβλώνει τον ανταγωνισμό.
9. Οι ενδιαφερόμενοι οικονομικοί φορείς ή οι συμμετέχοντες
στο σύστημα δεν επιβαρύνονται με έξοδα
διεκπεραίωσης.

Άρθρο 128
Χρησιμοποίηση ηλεκτρονικών πλειστηριασμών
1. Οι αναθέτουσες αρχές μπορούν να προσφεύγουν
σε ηλεκτρονικούς πλειστηριασμούς.
2. Στις ανοικτές, κλειστές ή με διαπραγμάτευση διαδικασίες,
στην περίπτωση που αναφέρεται στο σημείο
α΄ της παραγράφου 1 του άρθρου 124 του παρόντος, οι
αναθέτουσες αρχές μπορούν να αποφασίζουν, πριν από
την ανάθεση μιας δημόσιας σύμβασης, τη διεξαγωγή
ηλεκτρονικού πλειστηριασμού, όταν οι όροι και εν γένει
οι προδιαγραφές της σύμβασης μπορούν να καθορισθούν
με ακρίβεια. Με τους ίδιους όρους, ο ηλεκτρονικός
πλειστηριασμός μπορεί να χρησιμοποιείται κατά
το νέο διαγωνισμό μεταξύ των μερών μιας συμφωνίας
πλαισίου, όπως προβλέπεται στη δεύτερη περίπτωση
του δεύτερου εδαφίου της παραγράφου 4 του άρθρου
126 του παρόντος, καθώς και κατά το διαγωνισμό για
τη σύναψη δημοσίων συμβάσεων στο πλαίσιο του δυναμικού
συστήματος αγορών που προβλέπει το άρθρο
127 του παρόντος.
3. Ο ηλεκτρονικός πλειστηριασμός αφορά είτε μόνον
τις τιμές, εφόσον η σύμβαση ανατίθεται στην κατώτερη
τιμή, είτε τις τιμές ή και τις αξίες των στοιχείων των
προσφορών που επισημαίνονται στη συγγραφή υποχρεώσεων,
εφόσον η σύμβαση ανατίθεται στην πλέον
συμφέρουσα από οικονομική άποψη προσφορά.
4. Όταν οι αναθέτουσες αρχές αποφασίζουν να κάνουν
χρήση ηλεκτρονικού πλειστηριασμού, το αναφέρουν
στην προκήρυξη διαγωνισμού. Η συγγραφή υποχρεώσεων
περιλαμβάνει, μεταξύ άλλων, τις εξής πληροφορίες:
α) τα στοιχεία, οι αξίες των οποίων αποτελούν αντικείμενο
του ηλεκτρονικού πλειστηριασμού, εφόσον τα
εν λόγω στοιχεία είναι προσδιορίσιμα ποσοτικώς, κατά
τρόπο ώστε να εκφράζονται σε αριθμούς ή ποσοστά,
β) τα ενδεχόμενα όρια των αξιών που μπορούν να
υποβάλλονται, όπως αυτά προκύπτουν από τις προδιαγραφές
του αντικειμένου της σύμβασης,
γ) τις πληροφορίες που τίθενται στη διάθεση των
προσφερόντων κατά τη διάρκεια του ηλεκτρονικού
πλειστηριασμού και το χρονικό σημείο κατά το οποίο
τίθενται στη διάθεσή τους,
δ) τις κατάλληλες πληροφορίες σχετικά με τη διεξαγωγή
του ηλεκτρονικού πλειστηριασμού,
ε) τους όρους, υπό τους οποίους οι προσφέροντες
μπορούν να υποβάλουν τις προσφορές τους, ιδίως τις
ελάχιστες διαφοροποιήσεις που, ενδεχομένως, απαιτούνται
για την υποβολή προσφορών,
στ) τις κατάλληλες πληροφορίες για το χρησιμοποιούμενο
ηλεκτρονικό σύστημα, τον τρόπο και τις τεχνικές
προδιαγραφές της σύνδεσης.
5. Προτού προβούν στον ηλεκτρονικό πλειστηριασμό,
οι αναθέτουσες αρχές διενεργούν μια πρώτη πλήρη
αξιολόγηση των προσφορών σύμφωνα με το επιλεγμένο
κριτήριο ή τα επιλεγμένα κριτήρια ανάθεσης.
Οι προσφέροντες που έχουν υποβάλει παραδεκτές
προσφορές καλούνται ταυτόχρονα με τη χρήση ηλεκτρονικών
μέσων να υποβάλουν νέες τιμές ή και νέες
αξίες. Η πρόσκληση περιέχει όλες τις κατάλληλες πληροφορίες
για τη σύνδεσή τους σε ατομική βάση με το
χρησιμοποιούμενο ηλεκτρονικό σύστημα και προσδιορίζει
την ημερομηνία και την ώρα έναρξης του ηλεκτρονικού
πλειστηριασμού. Ο ηλεκτρονικός πλειστηριασμός
μπορεί να διεξάγεται σε διαδοχικές φάσεις.
Ο ηλεκτρονικός πλειστηριασμός δεν είναι δυνατόν να
αρχίζει προτού παρέλθουν δύο (2) εργάσιμες ημέρες
από την αποστολή των προσκλήσεων.
6. Όταν γίνεται η ανάθεση με κριτήριο την πλέον
συμφέρουσα από οικονομική άποψη προσφορά, η πρόσκληση
συνοδεύεται από το αποτέλεσμα της πλήρους
αξιολόγησης της προσφοράς του οικείου προσφέροντος,
η οποία γίνεται σύμφωνα με τη στάθμιση που
προβλέπεται στο πρώτο εδάφιο της παραγράφου 2 του
άρθρου 152 του παρόντος. Στην πρόσκληση αναφέρεται
επίσης ο μαθηματικός τύπος, βάσει του οποίου καθορίζεται
κατά τον ηλεκτρονικό πλειστηριασμό η αυτόματη
κατάταξη σε συνάρτηση με τις νέες υποβαλλόμενες
τιμές ή και τις νέες αξίες. Ο μαθηματικός αυτός τύπος
εκφράζει τη σχετική στάθμιση του κάθε κριτηρίου που
έχει επιλεγεί για τον καθορισμό της πλέον συμφέρουσας
από οικονομική άποψη προσφοράς, όπως η στάθμιση
αυτή αναφέρεται στην προκήρυξη διαγωνισμού ή στη
συγγραφή υποχρεώσεων. Προς τούτο, οι ενδεχόμενες
διακυμάνσεις («ψαλίδες») πρέπει να εκφράζονται εκ των
προτέρων με συγκεκριμένες τιμές.
Στην περίπτωση που επιτρέπονται εναλλακτικές προσφορές,
πρέπει να προβλέπεται χωριστός μαθηματικός
τύπος για κάθε εναλλακτική προσφορά.
7. Κατά τη διάρκεια κάθε φάσης του ηλεκτρονικού
πλειστηριασμού, οι αναθέτουσες αρχές γνωστοποιούν
συνεχώς και αμέσως σε όλους τους προσφέροντες τις
πληροφορίες εκείνες που τους δίνουν τη δυνατότητα
να γνωρίζουν ανά πάσα στιγμή την αντίστοιχη κατάταξή
τους. Μπορούν επίσης να γνωστοποιούν και άλλες
πληροφορίες σχετικά με άλλες τιμές ή αξίες που
υποβάλλονται, υπό τον όρο ότι αυτό προβλέπεται στη
συγγραφή υποχρεώσεων. Μπορούν επίσης, ανά πάσα
στιγμή, να ανακοινώνουν τον αριθμό των συμμετεχόντων
σε κάθε φάση του πλειστηριασμού. Αντιθέτως, δεν
επιτρέπεται απολύτως να γνωστοποιούν την ταυτότητα
των προσφερόντων, κατά τη διεξαγωγή των διαφόρων
φάσεων του ηλεκτρονικού πλειστηριασμού.
8. Οι αναθέτουσες αρχές περατώνουν τον ηλεκτρονικό
πλειστηριασμό σύμφωνα με έναν ή περισσότερους από
τους ακόλουθους τρόπους:
α) Επισημαίνουν, στην πρόσκληση συμμετοχής στον
πλειστηριασμό, την ημερομηνία και την ώρα λήξης της
διαδικασίας.
β) Όταν δεν λαμβάνουν πλέον νέες τιμές ή νέες αξίες
που να ανταποκρίνονται στις απαιτήσεις σχετικά με τις
ελάχιστες διαφοροποιήσεις. Στην περίπτωση αυτή, οι
αναθέτουσες αρχές προσδιορίζουν στην πρόσκληση
συμμετοχής στον πλειστηριασμό την προθεσμία που θα
τηρήσουν μετά την παραλαβή της τελευταίας υποβολής
προτού περατώσουν τον ηλεκτρονικό πλειστηριασμό.
γ) Όταν οι φάσεις του πλειστηριασμού, όπως καθορίζονται
στην πρόσκληση συμμετοχής στον πλειστηριασμό,
έχουν όλες πραγματοποιηθεί.
Όταν οι αναθέτουσες αρχές αποφασίζουν να περατώσουν
τον ηλεκτρονικό πλειστηριασμό σύμφωνα με το
σημείο γ΄, ενδεχομένως σε συνδυασμό με το σημείο β΄,
η πρόσκληση συμμετοχής στον πλειστηριασμό προσδιορίζει
το χρονοδιάγραμμα κάθε φάσης του πλειστηριασμού.
9. Μετά την περάτωση του ηλεκτρονικού πλειστηριασμού,
οι αναθέτουσες αρχές αναθέτουν τη σύμβαση
σύμφωνα με το άρθρο 152 του παρόντος, σε συνάρτηση
με τα αποτελέσματα του ηλεκτρονικού πλειστηριασμού.
10. Οι αναθέτουσες αρχές δεν επιτρέπεται να χρησιμοποιούν
τον ηλεκτρονικό πλειστηριασμό καταχρηστικά
ή κατά τρόπο που να εμποδίζει, να περιορίζει ή
να στρεβλώνει τον ανταγωνισμό ή να τροποποιεί το
αντικείμενο της σύμβασης, όπως αυτό έχει καθορισθεί
στην προκήρυξη του διαγωνισμού και προσδιορισθεί
στη συγγραφή υποχρεώσεων.

Άρθρο 129
Συμβάσεις δημοσίων έργων: ειδικοί κανόνες
που αφορούν την κατασκευή κοινωνικών κατοικιών
Στην περίπτωση δημοσίων συμβάσεων με αντικείμενο
τη μελέτη και την κατασκευή συγκροτήματος κοινωνικών
κατοικιών, για τις οποίες, λόγω της σπουδαιότητας,
του πολύπλοκου της κατασκευής και της προβλεπόμενης
διάρκειας των έργων, το σχέδιο πρέπει
να καταρτίζεται εξ αρχής σε στενή συνεργασία, στα
πλαίσια ομάδας αποτελούμενης από εκπροσώπους των
αναθετουσών αρχών, εμπειρογνώμονες και τον εργολήπτη
που πρόκειται να επιφορτισθεί με την εκτέλεση
των έργων, μπορεί να εφαρμόζεται ειδική διαδικασία
ανάθεσης προκειμένου να επιλέγεται ο καταλληλότερος
προς ένταξη στην ομάδα εργολήπτης.
Ειδικότερα, οι αναθέτουσες αρχές περιλαμβάνουν
στην προκήρυξη του διαγωνισμού την κατά το δυνατόν
ακριβέστερη περιγραφή των έργων, ώστε οι ενδιαφερόμενοι
εργολήπτες να είναι σε θέση να διαμορφώνουν
σαφή ιδέα περί του προς εκτέλεση έργου. Επιπλέον, οι
αναθέτουσες αρχές αναφέρουν στην εν λόγω προκήρυξη,
σύμφωνα με τα οριζόμενα στα άρθρα 144 έως 151
κριτήρια ποιοτικής επιλογής, τους προσωπικούς, τεχνικούς,
οικονομικούς και χρηματοοικονομικούς όρους
τους οποίους πρέπει να πληρούν οι υποψήφιοι. Όταν
προσφεύγουν στη διαδικασία αυτή, οι αναθέτουσες αρχές
εφαρμόζουν τα άρθρα 112, 130, 131, 133, 134, 136, 137,
138 και 144 έως 151 του παρόντος.
ΚΑΝΟΝΕΣ ΔΗΜΟΣΙΟΤΗΤΑΣ ΚΑΙ ΔΙΑΦΑΝΕΙΑΣ
ΚΕΦΑΛΑΙΟ ΣΤ΄
ΔΗΜΟΣΙΕΥΣΗ ΤΩΝ ΠΡΟΚΗΡΥΞΕΩΝ

Άρθρο 130
Προκηρύξεις
1. Οι αναθέτουσες αρχές γνωστοποιούν μέσω προκαταρκτικής
προκήρυξης, η οποία δημοσιεύεται από την
Επιτροπή ή από τις ίδιες, στο «προφίλ αγοραστή», που
αναφέρεται στο Παράρτημα VIΙΙ, σημείο 2, στοιχείο β΄,
τα βασικά χαρακτηριστικά των συμβάσεων έργων ή
των συμφωνιών  πλαισίων τις οποίες προτίθενται να
συνάψουν, των οποίων τα εκτιμώμενα ποσά ισούνται ή
υπερβαίνουν το κατώτατο όριο που αναφέρεται στο
άρθρο 114 του παρόντος, λαμβανομένου υπόψη του άρθρου
116 του παρόντος.
Η προκήρυξη αυτή αποστέλλεται στην Επιτροπή ή
δημοσιεύεται στο «προφίλ αγοραστή», το ταχύτερο δυνατόν,
μετά από τη λήψη απόφασης περί εγκρίσεως του
προγράμματος στο οποίο εντάσσονται οι συμβάσεις
έργων ή οι συμφωνίες  πλαίσια τις οποίες οι αναθέτουσες
αρχές προτίθενται να συνάψουν.
Οι αναθέτουσες αρχές που δημοσιεύουν την προκαταρκτική
προκήρυξη στο «προφίλ αγοραστή» αποστέλλουν
στην Ευρωπαϊκή Επιτροπή, με ηλεκτρονικό τρόπο,
σύμφωνα με τη μορφή και τις λεπτομέρειες διαβίβασης
που προβλέπονται στο Παράρτημα VIΙΙ, σημείο 3, ειδοποίηση,
με την οποία ανακοινώνουν τη δημοσίευση
προκαταρκτικής προκήρυξης στο «προφίλ αγοραστή».
Η δημοσίευση της προκήρυξης αυτής είναι υποχρεωτική
μόνο στις περιπτώσεις που οι αναθέτουσες αρχές
ασκούν το δικαίωμά τους να μειώσουν τις προθεσμίες
για την παραλαβή των προσφορών σύμφωνα με την
παράγραφο 4 του άρθρου 133 του παρόντος.
Η παρούσα παράγραφος δεν εφαρμόζεται στις διαδικασίες
διαπραγμάτευσης χωρίς προηγούμενη δημοσίευση
προκήρυξης διαγωνισμού.
2. Οι αναθέτουσες αρχές που επιθυμούν να συνάψουν
δημόσια σύμβαση ή συμφωνία  πλαίσιο, προσφεύγοντας
σε διαδικασία ανοικτή, κλειστή ή, υπό τους
προβλεπόμενους στο άρθρο 124 όρους, σε διαδικασία
διαπραγμάτευσης με δημοσίευση προκήρυξης διαγωνισμού,
γνωστοποιούν την πρόθεσή τους με την έκδοση
προκήρυξης διαγωνισμού.
3. Οι αναθέτουσες αρχές που επιθυμούν να εφαρμόσουν
δυναμικό σύστημα αγορών γνωστοποιούν την
πρόθεσή τους με την έκδοση προκήρυξης διαγωνισμού.
Επίσης, οι αναθέτουσες αρχές που επιθυμούν να συνάψουν
δημόσια σύμβαση βάσει δυναμικού συστήματος
αγορών γνωστοποιούν την πρόθεσή τους μέσω απλουστευμένης
προκήρυξης διαγωνισμού.
4. Οι αναθέτουσες αρχές που έχουν συνάψει μια δημόσια
σύμβαση έργων ή συμφωνία  πλαίσιο αποστέλλουν
στην Ευρωπαϊκή Επιτροπή την προκήρυξη με τα αποτελέσματα
της διαδικασίας σύναψης το αργότερο σαράντα
οκτώ (48) ημέρες μετά τη σύναψη της σύμβασης ή
της συμφωνίας  πλαισίου. Στην περίπτωση συμφωνιών
 πλαισίων που έχουν συναφθεί σύμφωνα με το άρθρο
126 του παρόντος, οι αναθέτουσες αρχές απαλλάσσονται
από την αποστολή προκήρυξης με τα αποτελέσματα
της σύναψης κάθε σύμβασης που βασίζεται στη
συμφωνίαπλαίσιο. Οι αναθέτουσες αρχές αποστέλλουν
προκήρυξη με τα αποτελέσματα της σύναψης των συμβάσεων
που βασίζονται σε δυναμικό σύστημα αγορών,
το αργότερο σαράντα οκτώ (48) ημέρες μετά τη σύναψη
κάθε σύμβασης. Μπορούν, ωστόσο, να συγκεντρώνουν
τις προκηρύξεις αυτές σε τριμηνιαία βάση. Σε αυτήν την
περίπτωση, αποστέλλουν τις εν λόγω συγκεντρωμένες
προκηρύξεις το αργότερο σαράντα οκτώ (48) ημέρες
μετά τη λήξη εκάστου τριμήνου.
Ορισμένες πληροφορίες σχετικά με τη σύναψη της
σύμβασης ή της συμφωνίας  πλαισίου μπορούν να μην
δημοσιεύονται, όταν η γνωστοποίησή τους μπορεί να
εμποδίσει την εφαρμογή των κείμενων διατάξεων, είναι
αντίθετη προς το δημόσιο συμφέρον ή μπορεί να
βλάψει τα νόμιμα εμπορικά συμφέροντα δημοσίων ή
ιδιωτικών οικονομικών φορέων ή τις συνθήκες θεμιτού
ανταγωνισμού μεταξύ αυτών.

Άρθρο 131
Σύνταξη και λεπτομέρειες δημοσίευσης
των προκηρύξεων
1. Οι προκηρύξεις περιλαμβάνουν τις πληροφορίες
που αναφέρονται στο Παράρτημα VΙΙΑ, καθώς και κάθε
πρόσθετη πληροφορία που κρίνεται χρήσιμη από την
αναθέτουσα αρχή, χρησιμοποιώντας τα τυποποιημένα
έντυπα που εγκρίνονται από την Ευρωπαϊκή Επιτροπή
σύμφωνα με την προβλεπόμενη στην παράγραφο 2 του
άρθρου 77 της Οδηγίας 2004/18/ΕΚ διαδικασία.
2. Οι προκηρύξεις που αποστέλλονται από τις αναθέτουσες
αρχές στην Ευρωπαϊκή Επιτροπή διαβιβάζονται
είτε με ηλεκτρονικά μέσα, σύμφωνα με όσα αναφέρονται
στο Παράρτημα VIΙΙ σημείο 3 είτε με άλλα μέσα.
Στην περίπτωση της επισπευδόμενης διαδικασίας που
περιγράφεται στην παράγραφο 8 του άρθρου 133 του
παρόντος, οι προκηρύξεις πρέπει να αποστέλλονται με
τηλεομοιοτυπία ή με ηλεκτρονικά μέσα, σύμφωνα με
όσα μνημονεύονται στο Παράρτημα VIII σημείο 3.
Οι προκηρύξεις δημοσιεύονται σύμφωνα με τα τεχνικά
χαρακτηριστικά δημοσίευσης που αναφέρονται στο
Παράρτημα VIΙΙ σημείο 1, στοιχεία α΄ και β΄.
3. Οι προκηρύξεις που καταρτίζονται και αποστέλλονται
με ηλεκτρονικά μέσα, στη μορφή και σύμφωνα με
τις λεπτομέρειες διαβίβασης του παραρτήματος VIΙΙ
σημείο 3, δημοσιεύονται το πολύ πέντε (5) ημέρες μετά
την αποστολή τους.
Όταν οι προκηρύξεις δεν αποστέλλονται με ηλεκτρονικά
μέσα, στη μορφή και σύμφωνα με τις λεπτομέρειες
διαβίβασης του παραρτήματος VIΙΙ σημείο 3, δημοσιεύονται
το αργότερο δώδεκα (12) ημέρες μετά την αποστολή
τους ή, στις περιπτώσεις της παραγράφου 8 του
άρθρου 133 του παρόντος, το αργότερο πέντε (5) ημέρες
μετά την αποστολή τους.
4. Οι προκηρύξεις διαγωνισμού δημοσιεύονται αναλυτικά
στην ελληνική γλώσσα. Αυθεντικό θεωρείται μόνο
το κείμενο που δημοσιεύεται στη γλώσσα αυτή. Περίληψη
των σημαντικότερων στοιχείων κάθε προκήρυξης
δημοσιεύεται και στις λοιπές επίσημες γλώσσες. Τα
έξοδα δημοσίευσης των προκηρύξεων αυτών από την
Ευρωπαϊκή Επιτροπή επιβαρύνουν την Κοινότητα.
5. Οι προκηρύξεις και το περιεχόμενό τους δεν μπορούν
να δημοσιεύονται σε εθνικό επίπεδο πριν από
την ημερομηνία της αποστολής τους στην Ευρωπαϊκή
Επιτροπή. Οι προκηρύξεις που δημοσιεύονται σε εθνικό
επίπεδο δεν πρέπει να περιλαμβάνουν πληροφορίες
διαφορετικές από εκείνες που περιέχονται στις προκηρύξεις
που αποστέλλονται στην Ευρωπαϊκή Επιτροπή
ή δημοσιεύονται στο «προφίλ αγοραστή» σύμφωνα με
το πρώτο εδάφιο της παραγράφου 1 του άρθρου 130
του παρόντος, πρέπει δε να αναφέρουν την ημερομηνία
αποστολής της σχετικής ειδοποίησης στην Ευρωπαϊκή
Επιτροπή ή της δημοσίευσης στο «προφίλ αγοραστή».
Οι προκαταρκτικές προκηρύξεις δεν δημοσιεύονται στο
«προφίλ αγοραστή» πριν από την αποστολή στην Ευρωπαϊκή
Επιτροπή της ειδοποίησης με την οποία ανακοινώνεται
η δημοσίευσή τους με τη μορφή αυτή, πρέπει
δε να αναφέρουν την ημερομηνία της αποστολής.
6. Το περιεχόμενο των προκηρύξεων που δεν αποστέλλονται
με ηλεκτρονικά μέσα περιορίζεται σε περίπου
εξακόσιες πενήντα (650) λέξεις.
7. Οι αναθέτουσες αρχές οφείλουν να αποδεικνύουν
την ημερομηνία αποστολής των προκηρύξεων.
8. Η Επιτροπή χορηγεί στην αναθέτουσα αρχή βεβαίωση
της δημοσίευσης των πληροφοριών που της
διαβίβασε, αναφέροντας την ημερομηνία της εν λόγω
δημοσίευσης. Η βεβαίωση αυτή συνιστά απόδειξη της
πραγματοποίησης της δημοσίευσης.

Άρθρο 132
Μη υποχρεωτική δημοσίευση
Οι αναθέτουσες αρχές μπορούν να δημοσιεύουν σύμφωνα
με το άρθρο 131 του παρόντος προκηρύξεις για
δημόσιες συμβάσεις έργων, οι οποίες δεν υπόκεινται
στην υποχρεωτική δημοσίευση που προβλέπεται στις
διατάξεις του παρόντος.
ΚΕΦΑΛΑΙΟ Ζ΄
ΠΡΟΘΕΣΜΙΕΣ

Άρθρο 133
Προθεσμία για την παραλαβή των αιτήσεων
συμμετοχής και των προσφορών
1. Κατά τον καθορισμό των προθεσμιών παραλαβής
των προσφορών και των αιτήσεων συμμετοχής, οι αναθέτουσες
αρχές λαμβάνουν υπόψη, ιδίως, το πολύπλοκο
της σύμβασης και το χρόνο που απαιτείται για την
προετοιμασία των προσφορών, με την επιφύλαξη των
ελάχιστων προθεσμιών που καθορίζονται στο παρόν
άρθρο.
2. Στις ανοικτές διαδικασίες, η ελάχιστη προθεσμία
παραλαβής των προσφορών ανέρχεται σε πενήντα δύο
(52) ημέρες από την ημερομηνία αποστολής της προκήρυξης
διαγωνισμού.
3. Στις κλειστές διαδικασίες, στις οριζόμενες στο άρθρο
124 του παρόντος διαδικασίες με διαπραγμάτευση
με δημοσίευση προκήρυξης διαγωνισμού.
α) η ελάχιστη προθεσμία παραλαβής των αιτήσεων
συμμετοχής ανέρχεται σε τριάντα επτά (37) ημέρες
από την ημερομηνία αποστολής της προκήρυξης του
διαγωνισμού,
β) στις κλειστές διαδικασίες, η ελάχιστη προθεσμία
παραλαβής των προσφορών ανέρχεται σε σαράντα (40)
ημέρες από την ημερομηνία αποστολής της πρόσκλησης.
4. Στις περιπτώσεις όπου οι αναθέτουσες αρχές έχουν
δημοσιεύσει προκαταρκτική προκήρυξη, η ελάχιστη
προθεσμία για την παραλαβή των προσφορών που
αναφέρεται στην παράγραφο 2 και στο εδάφιο β΄ της
παραγράφου 3 μπορεί, κατά γενικό κανόνα, να περιορίζεται
σε τριάντα έξι (36) ημέρες, αλλά δεν είναι σε καμία
περίπτωση μικρότερη των είκοσι δύο (22) ημερών.
Η προθεσμία αυτή αρχίζει από την ημερομηνία αποστολής
της προκήρυξης διαγωνισμού, προκειμένου για
ανοικτή διαδικασία, και από την ημερομηνία αποστολής
της πρόσκλησης υποβολής προσφορών, προκειμένου
για κλειστή διαδικασία.
Η βραδύτερη προθεσμία που αναφέρεται στο πρώτο
εδάφιο μπορεί να τάσσεται, υπό την προϋπόθεση ότι
η προκαταρκτική προκήρυξη έχει περιλάβει όλες τις
πληροφορίες, οι οποίες απαιτούνται στην προκήρυξη
διαγωνισμού που περιλαμβάνεται στο Παράρτημα VΙΙA,
εφόσον οι πληροφορίες αυτές είναι διαθέσιμες κατά
τη δημοσίευση της προκήρυξης, και η προκαταρκτική
προκήρυξη έχει αποσταλεί προς δημοσίευση μεταξύ
ενός ελάχιστου διαστήματος πενήντα δύο (52) ημερών
έως ενός μέγιστου διαστήματος δώδεκα (12) μηνών πριν
από την ημερομηνία αποστολής της προκήρυξης διαγωνισμού.
5. Όταν οι προκηρύξεις καταρτίζονται και αποστέλλονται
με ηλεκτρονικά μέσα σύμφωνα με τη μορφή και
τις λεπτομέρειες διαβίβασης που προβλέπονται στο
Παράρτημα VIΙΙ σημείο 3, οι προθεσμίες παραλαβής
των προσφορών που ορίζονται στις παραγράφους 2
και 4, για τις ανοικτές διαδικασίες, και η προθεσμία
παραλαβής των αιτήσεων συμμετοχής που ορίζεται στο
εδάφιο α΄ της παραγράφου 3, για τις κλειστές και με
διαπραγμάτευση διαδικασίες μπορούν να συντμηθούν
κατά επτά (7) ημέρες.
6. Σύντμηση κατά πέντε (5) ημέρες των προθεσμιών
παραλαβής των προσφορών που ορίζονται στην παράγραφο
2 και στο εδάφιο β΄ της παραγράφου 3, είναι δυνατή
όταν η αναθέτουσα αρχή παρέχει, με ηλεκτρονικό
μέσο και από την ημερομηνία δημοσίευσης της προκήρυξης,
σύμφωνα με το Παράρτημα VIΙΙ, ελεύθερη, άμεση
και πλήρη πρόσβαση στη συγγραφή υποχρεώσεων και
στα λοιπά τεύχη του διαγωνισμού, προσδιορίζοντας
στο κείμενο της προκήρυξης την ηλεκτρονική διεύθυνση
στην οποία διατίθεται η εν λόγω τεκμηρίωση. Η σύντμηση
αυτή μπορεί να ορίζεται επιπλέον της μείωσης που
προβλέπεται στην παράγραφο 5.
7. Όταν, για οποιονδήποτε λόγο, η συγγραφή υποχρεώσεων
και τα συμπληρωματικά τεύχη, έγγραφα ή
πληροφορίες δεν παρασχέθηκαν εντός των προθεσμιών
που ορίζονται στα άρθρα 134 και 135 του παρόντος,
μολονότι ζητήθηκαν εμπρόθεσμα, ή όταν οι προσφορές
μπορούν να συνταχθούν μόνον έπειτα από επιτόπια
επίσκεψη ή εξέταση εγγράφων προσαρτημένων στη
συγγραφή υποχρεώσεων, οι προθεσμίες παραλαβής των
προσφορών παρατείνονται, ώστε όλοι οι ενδιαφερόμενοι
οικονομικοί φορείς να μπορούν να λαμβάνουν γνώση
όλων των αναγκαίων πληροφοριών για τη διατύπωση
των προσφορών.
8. Στις κλειστές διαδικασίες και στις διαδικασίες με διαπραγμάτευση
με δημοσίευση προκήρυξης διαγωνισμού,
που αναφέρονται στο άρθρο 124 του παρόντος, όταν
επείγοντες λόγοι καθιστούν αδύνατη την τήρηση των
ελάχιστων προθεσμιών που προβλέπονται στο παρόν
άρθρο, οι αναθέτουσες αρχές μπορούν να ορίζουν:
α) προθεσμία παραλαβής των αιτήσεων συμμετοχής,
η οποία δεν μπορεί να είναι μικρότερη των δεκαπέντε
(15) ημερών από την ημερομηνία αποστολής της προκήρυξης
διαγωνισμού ή των δέκα (10) ημερών, εάν η
προκήρυξη απεστάλη με ηλεκτρονικά μέσα, σύμφωνα
με τη μορφή και τις λεπτομέρειες διαβίβασης που προβλέπονται
στο Παράρτημα VIΙΙ σημείο 3,
β) και στην περίπτωση των κλειστών διαδικασιών, η
τασσόμενη προθεσμία παραλαβής των προσφορών δεν
μπορεί να είναι μικρότερη των δέκα (10) ημερών από
την ημερομηνία αποστολής της πρόσκλησης υποβολής
προσφορών.

Άρθρο 134
Ανοικτές διαδικασίες: συγγραφή υποχρεώσεων,
έγγραφα και συμπληρωματικές πληροφορίες
1. Στις ανοικτές διαδικασίες, όταν οι αναθέτουσες αρχές
δεν παρέχουν, με ηλεκτρονικό μέσο σύμφωνα με την
παράγραφο 6 του άρθρου 133 του παρόντος, ελεύθερη,
άμεση και πλήρη πρόσβαση στη συγγραφή υποχρεώσεων,
τα τεύχη του διαγωνισμού και εν γένει σε όλα
τα συμπληρωματικά έγγραφα, οι συγγραφές υποχρεώσεων
και τα συμπληρωματικά έγγραφα αποστέλλονται
στους οικονομικούς φορείς εντός έξι (6) ημερών από
την παραλαβή της σχετικής αίτησης χορήγησής τους,
εφόσον η αίτηση έχει υποβληθεί εμπρόθεσμα πριν από
την ημερομηνία υποβολής των προσφορών.
2. Οι συμπληρωματικές πληροφορίες σχετικά με τη
συγγραφή υποχρεώσεων και τα συμπληρωματικά έγγραφα
γνωστοποιούνται από τις αναθέτουσες αρχές ή
τις αρμόδιες υπηρεσίες το αργότερο έξι (6) ημέρες πριν
από την εκπνοή της προθεσμίας που έχει ορισθεί για
την παραλαβή των προσφορών, εφόσον έχουν ζητηθεί
εμπρόθεσμα.
ΚΕΦΑΛΑΙΟ Η΄
ΠΕΡΙΕΧΟΜΕΝΟ ΚΑΙ ΤΡΟΠΟΣ ΔΙΑΒΙΒΑΣΗΣ
ΤΩΝ ΠΛΗΡΟΦΟΡΙΩΝ

Άρθρο 135
Προσκλήσεις υποβολής προσφορών,
συμμετοχής σε διαπραγμάτευση
1. Στις κλειστές διαδικασίες, και στις διαδικασίες διαπραγμάτευσης
με δημοσίευση προκήρυξης διαγωνισμού,
κατά την έννοια του άρθρου 124 του παρόντος,
οι αναθέτουσες αρχές προσκαλούν ταυτοχρόνως και
γραπτώς τους επιλεγέντες υποψηφίους να υποβάλουν
τις προσφορές τους ή να συμμετάσχουν σε διαπραγμάτευση.
2. Η πρόσκληση προς τους υποψηφίους αυτούς περιλαμβάνει
είτε ένα αντίτυπο της συγγραφής υποχρεώσεων
ή του περιγραφικού εγγράφου και όλων των
συμπληρωματικών εγγράφων είτε αναφορά στον τρόπο
πρόσβασης στη συγγραφή υποχρεώσεων και στα άλλα
έγγραφα που αναφέρονται στην πρώτη περίπτωση,
όταν τίθενται σε άμεση διάθεση με ηλεκτρονικά μέσα
σύμφωνα με την παράγραφο 6 του άρθρου 133 του
παρόντος.
3. Όταν η συγγραφή υποχρεώσεων και τα συμπληρωματικά
έγγραφα βρίσκονται στη διάθεση φορέα διαφορετικού
από την αναθέτουσα αρχή, στην πρόσκληση
διευκρινίζεται η διεύθυνση της υπηρεσίας, από την
οποία μπορούν να ζητούνται τα εν λόγω έγγραφα και η
ημερομηνία λήξης της προθεσμίας υποβολής της αίτησης
αυτής, καθώς και το ύψος και ο τρόπος πληρωμής
του ποσού που πρέπει να καταβληθεί για την απόκτηση
των εν λόγω εγγράφων. Οι αρμόδιες υπηρεσίες αποστέλλουν
τα έγγραφα αυτά στους οικονομικούς φορείς
αμελλητί μετά την παραλαβή της αίτησής τους.
4. Οι συμπληρωματικές πληροφορίες σχετικά με τη
συγγραφή υποχρεώσεων και τα συμπληρωματικά έγγραφα
γνωστοποιούνται από τις αναθέτουσες αρχές ή
τις αρμόδιες υπηρεσίες το αργότερο έξι (6) ημέρες πριν
από την εκπνοή της προθεσμίας που έχει ορισθεί για
την παραλαβή των προσφορών, εφόσον έχουν ζητηθεί
εμπρόθεσμα. Σε περίπτωση επισπευδόμενης κλειστής
ή με διαπραγμάτευση διαδικασίας, η προθεσμία αυτή
ανέρχεται σε τέσσερις (4) ημέρες.
5. Επιπλέον, η πρόσκληση υποβολής προσφοράς, συμμετοχής
σε διαπραγμάτευση, περιέχει τουλάχιστον:
α) παραπομπή στη δημοσιευμένη προκήρυξη του διαγωνισμού,
β) την ημερομηνία λήξης της προθεσμίας παραλαβής
των προσφορών, τη διεύθυνση στην οποία πρέπει να
διαβιβάζονται και τη γλώσσα ή τις γλώσσες, στις οποίες
πρέπει να συντάσσονται,
γ) ένδειξη των εγγράφων που πρέπει ενδεχομένως
να επισυνάπτονται, είτε για την τεκμηρίωση δηλώσεων
που πρέπει να είναι επαληθεύσιμες και στις οποίες ο
υποψήφιος προβαίνει σύμφωνα με το άρθρο 143 του παρόντος
είτε για τη συμπλήρωση των πληροφοριών που
προβλέπονται στο ίδιο άρθρο, υπό τους ίδιους όρους
με τους προβλεπόμενους στα άρθρα 146 και 147 του
παρόντος, και
δ) τη στάθμιση των κριτηρίων ανάθεσης της σύμβασης
ή, εφόσον συντρέχει λόγος, τη φθίνουσα σειρά
σπουδαιότητας αυτών των κριτηρίων, εάν δεν περιλαμβάνονται
στην προκήρυξη διαγωνισμού, στη συγγραφή
υποχρεώσεων.

Άρθρο 136
Ενημέρωση των υποψηφίων και των προσφερόντων
1. Οι αναθέτουσες αρχές ενημερώνουν, το συντομότερο
δυνατό, τους υποψήφιους και τους προσφέροντες
για τις αποφάσεις που ελήφθησαν σχετικά με τη
σύναψη συμφωνίας  πλαισίου, την ανάθεση σύμβασης
ή την αποδοχή σε ένα δυναμικό σύστημα αγορών, συμπεριλαμβανομένων
των λόγων για τους οποίους αποφάσισαν
να μην συνάψουν συμφωνία  πλαίσιο, να μην
αναθέσουν σύμβαση για την οποία υπήρξε διαγωνισμός
και να αρχίσουν νέα διαδικασία ή να θέσουν σε εφαρμογή
δυναμικό σύστημα αγορών. Οι αναθέτουσες αρχές
παρέχουν τις πληροφορίες αυτές γραπτώς, κατόπιν
αιτήσεως.
2. Κατόπιν αιτήσεως του ενδιαφερόμενου μέρους, οι
αναθέτοντες φορείς γνωστοποιούν το συντομότερο
δυνατό: α) σε κάθε απορριφθέντα υποψήφιο τους λόγους
απόρριψης της υποψηφιότητάς του, β) σε κάθε
απορριφθέντα προσφέροντα, τους λόγους για την
απόρριψη της προσφοράς του. Στις περιπτώσεις που
αναφέρονται στις παραγράφους 4 και 5 του άρθρου 163
του παρόντος, αιτιολογούν και τις αποφάσεις τους περί
μη ισοδυναμίας ή περί μη ανταπόκρισης των προμηθειών
ή των υπηρεσιών στις απαιτήσεις περί απόδοσης
ή λειτουργίας και γ) σε κάθε προσφέροντα που έχει
υποβάλει παραδεκτή προσφορά, τα χαρακτηριστικά και
τα σχετικά πλεονεκτήματα της επιλεγείσας προσφοράς,
καθώς και το όνομα του αναδόχου ή των συμβαλλόμενων
μερών στη συμφωνία  πλαίσιο.
Η προθεσμία γνωστοποίησης δεν μπορεί σε καμία
περίπτωση να υπερβαίνει τις δεκαπέντε (15) ημέρες από
την παραλαβή γραπτής αίτησης.
3. Οι αναθέτουσες αρχές μπορούν να μην γνωστοποιήσουν
ορισμένες πληροφορίες σχετικά με την ανάθεση
των συμβάσεων, τη σύναψη συμφωνιών  πλαισίων ή
την αποδοχή σε ένα δυναμικό σύστημα αγορών, που
αναφέρονται στην παράγραφο 1, εάν η γνωστοποίηση
των εν λόγω πληροφοριών μπορεί να εμποδίσει την
εφαρμογή των κείμενων διατάξεων, είναι αντίθετη προς
το δημόσιο συμφέρον ή μπορεί να βλάψει τα νόμιμα
εμπορικά συμφέροντα δημοσίων ή ιδιωτικών οικονομικών
φορέων ή τις συνθήκες θεμιτού ανταγωνισμού
μεταξύ αυτών.

Άρθρο 137
Κανόνες που εφαρμόζονται στην επικοινωνία
των μερών του διαγωνισμού
1. Οι μορφές επικοινωνίας, καθώς και η ανταλλαγή
πληροφοριών που αναφέρονται στο παρόν μπορούν,
κατ’ επιλογή της αναθέτουσας αρχής, να πραγματοποιούνται
με επιστολή, τηλεομοιοτυπία, ηλεκτρονικά μέσα
σύμφωνα με τις παραγράφους 4 και 5, το τηλέφωνο στις
περιπτώσεις και υπό τους όρους που ορίζονται στην
παράγραφο 6, ή με συνδυασμό των μέσων αυτών.
2. Το επιλεγόμενο μέσο επικοινωνίας πρέπει να είναι
γενικά προσιτό και, επομένως, να μην περιορίζει την
πρόσβαση των οικονομικών φορέων στη διαδικασία
ανάθεσης.
3. Η επικοινωνία, η ανταλλαγή και η αποθήκευση
πληροφοριών πραγματοποιούνται κατά τρόπο που να
διασφαλίζει αφ’ ενός την ακεραιότητα των δεδομένων
και το απόρρητο των προσφορών και των αιτήσεων
συμμετοχής και αφ’ ετέρου τη λήψη γνώσης του περιεχομένου
των προσφορών και των αιτήσεων συμμετοχής
από τις αναθέτουσες αρχές, μόνο μετά την εκπνοή της
προβλεπόμενης προθεσμίας για την υποβολή τους.
4. Η τεχνολογία που χρησιμοποιείται για τις επικοινωνίες
με ηλεκτρονικά μέσα πρέπει να μην δημιουργεί
διακρίσεις, να είναι γενικώς προσιτή στο κοινό και
συμβατή με τις τεχνολογίες των πληροφοριών και των
επικοινωνιών που χρησιμοποιούνται γενικά.
5. Οι ακόλουθοι κανόνες εφαρμόζονται για τη διαβίβαση
και τους μηχανισμούς ηλεκτρονικής παραλαβής
προσφορών και αιτήσεων συμμετοχής:
α) Οι πληροφορίες σχετικά με τις προδιαγραφές που
πρέπει να πληρούνται για την ηλεκτρονική υποβολή
προσφορών και αιτήσεων συμμετοχής, συμπεριλαμβανομένης
της κρυπτογράφησης, πρέπει να είναι προσιτές
στα ενδιαφερόμενα μέρη. Επιπλέον, οι μηχανισμοί
ηλεκτρονικής παραλαβής των προσφορών και αιτήσεων
συμμετοχής πρέπει να πληρούν τις απαιτήσεις του Παραρτήματος
Χ.
β) Οι ηλεκτρονικές προσφορές πρέπει να συνοδεύονται
από ηλεκτρονική υπογραφή, σύμφωνα με τα οριζόμενα
στην παράγραφο 1 του άρθρου 5 της Οδηγίας
1999/1993/ΕΚ, όπως έχει ενσωματωθεί στην ελληνική
έννομη τάξη με το π.δ. 150/2001 (ΦΕΚ 125 Α΄).
γ) Επιτρέπεται η καθιέρωση συστήματος εθελοντικής
πιστοποίησης προς το σκοπό της βελτίωσης του
επιπέδου των υπηρεσιών πιστοποίησης των εν λόγω
μηχανισμών.
δ) Οι προσφέροντες ή οι υποψήφιοι οφείλουν να υποβάλουν
τα έγγραφα, πιστοποιητικά, βεβαιώσεις ή δηλώσεις
που αναφέρονται στα άρθρα 144 έως 149 και στο
άρθρο 151 του παρόντος, εφόσον δεν είναι διαθέσιμα σε
ηλεκτρονική μορφή, πριν από τη λήξη της προθεσμίας
που προβλέπεται για την υποβολή των προσφορών ή
των αιτήσεων συμμετοχής.
6. Οι ακόλουθοι κανόνες εφαρμόζονται για την υποβολή
των αιτήσεων συμμετοχής:
α) Οι αιτήσεις συμμετοχής στις διαδικασίες σύναψης
των δημοσίων συμβάσεων μπορούν να υποβάλλονται
γραπτά ή τηλεφωνικά.
β) Όταν οι αιτήσεις συμμετοχής υποβάλλονται τηλεφωνικά,
πρέπει να αποστέλλεται γραπτή επιβεβαίωση
πριν από τη λήξη της προθεσμίας που έχει ορισθεί για
την παραλαβή τους.
γ) Οι αναθέτουσες αρχές μπορούν να ζητούν οι αιτήσεις
συμμετοχής που υποβάλλονται με τηλεομοιοτυπία
να επιβεβαιώνονται, σύμφωνα με όσα ορίζονται στις
παραγράφους 2, 3 και 4 του άρθρου 10 του ν. 2690/1999
(ΦΕΚ 45 Α΄) ή με ηλεκτρονικά μέσα, στις περιπτώσεις
που αυτό είναι αναγκαίο ως νόμιμη απόδειξη. Στην περίπτωση
αυτή, ο σχετικός όρος, καθώς και η προθεσμία
για την αποστολή της επιβεβαίωσης, πρέπει να επισημαίνονται
από την αναθέτουσα αρχή στην προκήρυξη
διαγωνισμού.

Άρθρο 138
Πρακτικά
Για κάθε σύμβαση, κάθε συμφωνία  πλαίσιο και κάθε
υλοποίηση δυναμικού συστήματος αγορών, οι αναθέτουσες
αρχές συντάσσουν πρακτικό, το οποίο περιλαμβάνει
τουλάχιστον:
α) την επωνυμία και τη διεύθυνση της αναθέτουσας
αρχής, το αντικείμενο και την αξία της σύμβασης, της
συμφωνίας  πλαισίου ή του δυναμικού συστήματος
αγορών,
β) το όνομα των επιλεγέντων υποψηφίων ή προσφερόντων
και την αιτιολόγηση της επιλογής τους,
γ) το όνομα των αποκλεισθέντων υποψηφίων ή προσφερόντων
και τους λόγους της απόρριψής τους,
δ) τους λόγους της απόρριψης των προσφορών που
κρίθηκαν ασυνήθιστα χαμηλές,
ε) την επωνυμία του αναδόχου και την αιτιολόγηση
της επιλογής της προσφοράς του καθώς και, εφόσον
είναι γνωστό, το τμήμα της σύμβασης ή της συμφωνίας
πλαισίου που ο ανάδοχος προτίθεται να αναθέσει υπό
μορφή υπεργολαβίας σε τρίτους,
στ) όσον αφορά στις διαδικασίες με διαπραγμάτευση,
τις οριζόμενες στα άρθρα 124 και 125 του παρόντος
περιστάσεις, οι οποίες δικαιολογούν την προσφυγή στις
διαδικασίες αυτές,
ζ) εφόσον συντρέχει περίπτωση, τους λόγους για τους
οποίους η αναθέτουσα αρχή ματαίωσε την πρόθεσή της
να συνάψει σύμβαση ή συμφωνίαπλαίσιο ή να υλοποιήσει
ένα δυναμικό σύστημα αγορών.
Οι αναθέτουσες αρχές λαμβάνουν τα ενδεδειγμένα
μέτρα για την τεκμηρίωση της διεξαγωγής των διαδικασιών
ανάθεσης που διεξάγονται με ηλεκτρονικά μέσα.
Το πρακτικό, ή τουλάχιστον τα κύρια στοιχεία του,
γνωστοποιούνται στην Ευρωπαϊκή Επιτροπή κατόπιν
αιτήσεώς της.

Άρθρο 139
Εχεμύθεια
Με την επιφύλαξη των διατάξεων του παρόντος, ιδίως
εκείνων που αφορούν τις υποχρεώσεις σχετικά με τη
δημοσιοποίηση των συναπτόμενων συμβάσεων και την
ενημέρωση των υποψηφίων και των προσφερόντων,
κατά τα οριζόμενα στην παράγραφο 4 του άρθρου 130,
στο άρθρο 136 του παρόντος, καθώς και τις διατάξεις
της λοιπής κείμενης νομοθεσίας, η αναθέτουσα αρχή
δεν αποκαλύπτει πληροφορίες που της έχουν διαβιβάσει
οικονομικοί φορείς και τις οποίες έχουν χαρακτηρίσει
ως εμπιστευτικές. Οι πληροφορίες αυτές αφορούν,
ιδίως, τα τεχνικά ή εμπορικά απόρρητα και τις εμπιστευτικές
πτυχές των προσφορών.
ΚΕΦΑΛΑΙΟ Θ΄
ΔΙΚΑΙΟΥΜΕΝΟΙ ΣΥΜΜΕΤΟΧΗΣ

Άρθρο 140
Δικαιούμενοι συμμετοχής
1. Οι υποψήφιοι ή οι προσφέροντες οι οποίοι, δυνάμει
της νομοθεσίας του κράτους μέλους στο οποίο είναι
εγκατεστημένοι, έχουν δικαίωμα να διενεργούν τη συγκεκριμένη
παροχή, δεν επιτρέπεται να αποκλείονται με
την αιτιολογία ότι θα έπρεπε να είναι είτε φυσικά είτε
νομικά πρόσωπα κατά την ελληνική νομοθεσία. Επιτρέπεται
ωστόσο στην περίπτωση δημοσίων συμβάσεων
έργων και υπηρεσιών, καθώς και των δημοσίων συμβάσεων
προμηθειών που καλύπτουν, επιπλέον, εργασίες
ή και υπηρεσίες τοποθέτησης και εγκατάστασης, να
ζητείται από τα νομικά πρόσωπα να μνημονεύουν, στην
προσφορά ή στην αίτηση συμμετοχής τους, τα ονόματα
και τα επαγγελματικά προσόντα των προσώπων που
επιφορτίζονται με την εκτέλεση της συγκεκριμένης
παροχής.
2. Οι κοινοπραξίες οικονομικών φορέων μπορούν να
υποβάλουν προσφορά ή να εμφανίζονται ως υποψήφιοι.
Για την υποβολή μιας προσφοράς ή μιας αίτησης
συμμετοχής, οι αναθέτουσες αρχές δεν μπορούν να
απαιτούν να έχουν οι κοινοπραξίες οικονομικών φορέων
συγκεκριμένη νομική μορφή. Η επιλεγείσα κοινοπραξία
είναι δυνατόν να υποχρεωθεί να περιβληθεί συγκεκριμένη
νομική μορφή, εάν της ανατεθεί η σύμβαση, στο
μέτρο που η περιβολή αυτής της νομικής μορφής είναι
αναγκαία για την ορθή εκτέλεση της σύμβασης.
ΚΕΦΑΛΑΙΟ Ι΄
ΔΙΕΞΑΓΩΓΗ ΤΗΣ ΔΙΑΔΙΚΑΣΙΑΣ
ΠΡΟΣΦΟΡΕΣ

Άρθρο 141
Εναλλακτικές προσφορές
1. Όταν η ανάθεση γίνεται με βάση το κριτήριο της
πλέον συμφέρουσας από οικονομική άποψη προσφοράς,
οι αναθέτουσες αρχές μπορούν να επιτρέπουν στους
προσφέροντες να υποβάλλουν εναλλακτικές προσφορές.
2. Οι αναθέτουσες αρχές καθορίζουν στην προκήρυξη
διαγωνισμού εάν επιτρέπουν τις εναλλακτικές προσφορές.
Αν δεν υπάρχει σχετική ρητή μνεία, οι εναλλακτικές
προσφορές δεν επιτρέπονται.
3. Οι αναθέτουσες αρχές που επιτρέπουν τις εναλλακτικές
προσφορές ορίζουν στη συγγραφή υποχρεώσεων
τις ελάχιστες προϋποθέσεις που πρέπει να πληρούν οι
εναλλακτικές προσφορές, καθώς και τον τρόπο υποβολής
των προσφορών αυτών.
4. Οι αναθέτουσες αρχές λαμβάνουν υπόψη τους μόνον
τις εναλλακτικές προσφορές που ανταποκρίνονται
στις ελάχιστες προϋποθέσεις που έχουν ορίσει.

Άρθρο 142
Υπεργολαβίες
Στην προκήρυξη ή και συγγραφή υποχρεώσεων, η αναθέτουσα
αρχή ζητεί από τον προσφέροντα να αναφέρει
στην προσφορά του το τμήμα της σύμβασης που
προτίθεται να αναθέσει υπό μορφή υπεργολαβίας σε
τρίτους, καθώς και τους υπεργολάβους που προτείνει.
Σε μια τέτοια περίπτωση δεν αίρεται η ευθύνη του
κύριου οικονομικού φορέα.
ΚΕΦΑΛΑΙΟ ΙΑ΄
ΚΡΙΤΗΡΙΑ ΠΟΙΟΤΙΚΗΣ ΕΠΙΛΟΓΗΣ

Άρθρο 143
Έλεγχος της καταλληλότητας, επιλογή
των συμμετεχόντων και ανάθεση των συμβάσεων
1. Οι συμβάσεις ανατίθενται βάσει των κριτηρίων που
προβλέπονται στο άρθρο 152, λαμβανομένων υπόψη
των διατάξεων του άρθρου 141 του παρόντος, αφού
οι αναθέτουσες αρχές ελέγξουν την καταλληλότητα
των οικονομικών φορέων που δεν έχουν αποκλεισθεί
σύμφωνα με τα άρθρα 144 και 145 του παρόντος. Ο
έλεγχος της καταλληλότητας πραγματοποιείται από
τις αναθέτουσες αρχές σύμφωνα με τα κριτήρια της
οικονομικής και χρηματοοικονομικής επάρκειας και των
επαγγελματικών και τεχνικών γνώσεων ή ικανοτήτων
που αναφέρονται στα άρθρα 146 έως 151 του παρόντος,
και, εφόσον συντρέχει περίπτωση, με τα κριτήρια και
τους κανόνες που αναφέρονται στην παράγραφο 3.
2. Οι αναθέτουσες αρχές μπορούν να ζητούν το ελάχιστο
επίπεδο οικονομικής και χρηματοοικονομικής επάρκειας
και τεχνικών ή και επαγγελματικών ικανοτήτων,
σύμφωνα με τα άρθρα 146 και 147 του παρόντος, τα
οποία πρέπει να καλύπτουν οι υποψήφιοι και οι προσφέροντες.
Η έκταση των πληροφοριών που αναφέρονται στα
άρθρα 146 και 147, καθώς και το ελάχιστο επίπεδο ικανοτήτων
που απαιτείται για τη συγκεκριμένη σύμβαση,
πρέπει να είναι συνδεδεμένα και ανάλογα προς το αντικείμενό
της. Τα ελάχιστα αυτά επίπεδα μνημονεύονται
στην προκήρυξη του διαγωνισμού.
3. Στις κλειστές διαδικασίες, στις διαδικασίες διαπραγμάτευσης
με δημοσίευση προκήρυξης διαγωνισμού,
οι αναθέτουσες αρχές μπορούν να περιορίζουν
τον αριθμό των υποψηφίων οι οποίοι προσκαλούνται
για να υποβάλουν προσφορά, να διαπραγματευθούν
υπό τον όρο ότι υπάρχει ικανός αριθμός κατάλληλων
υποψηφίων. Οι αναθέτουσες αρχές προσδιορίζουν, με
την προκήρυξη του διαγωνισμού, αντικειμενικά και χωρίς
διακρίσεις κριτήρια ή κανόνες που προτίθενται να
εφαρμόσουν, τον ελάχιστο αριθμό και, ενδεχομένως, το
μέγιστο αριθμό υποψηφίων που καλούνται.
Στην κλειστή διαδικασία, ο ελάχιστος αριθμός είναι
πέντε (5). Στη διαδικασία διαπραγμάτευσης κατόπιν
δημοσίευσης προκήρυξης, ο ελάχιστος αριθμός είναι
τρεις (3). Εν πάση περιπτώσει, ο αριθμός υποψηφίων που
καλούνται πρέπει να είναι επαρκής ώστε να εξασφαλίζει
πραγματικό ανταγωνισμό.
Οι αναθέτουσες αρχές καλούν αριθμό υποψηφίων
τουλάχιστον ίσο προς τον ελάχιστο αριθμό υποψηφίων
που έχει καθορισθεί εκ των προτέρων. Στην περίπτωση
που ο αριθμός των υποψηφίων που ικανοποιούν
τα κριτήρια επιλογής και τα ελάχιστα επίπεδα είναι
μικρότερος από το ελάχιστο όριο, η αναθέτουσα αρχή
μπορεί να συνεχίζει τη διαδικασία, καλώντας τον υποψήφιο
ή τους υποψήφιους που πληρούν τα απαιτούμενα
επίπεδα ικανοτήτων. Η αναθέτουσα αρχή δεν μπορεί
να περιλαμβάνει στη διαδικασία αυτή άλλους οικονομικούς
φορείς που δεν υπέβαλαν αίτηση συμμετοχής ή
υποψήφιους που δεν πληρούν τα απαιτούμενα επίπεδα
ικανοτήτων.
4. Όταν οι αναθέτουσες αρχές κάνουν χρήση της
δυνατότητας περιορισμού του αριθμού των προς διαπραγμάτευση
προσφορών, η οποία προβλέπεται στην
παράγραφο 4 του άρθρου 124 του παρόντος, πραγματοποιούν
αυτόν τον περιορισμό με την εφαρμογή των
κριτηρίων ανάθεσης που αναφέρονται στην προκήρυξη
διαγωνισμού ή στη συγγραφή υποχρεώσεων. Στην
τελική φάση, ο αριθμός αυτός πρέπει να επιτρέπει τη
διασφάλιση πραγματικού ανταγωνισμού, εφόσον υπάρχει
επαρκής αριθμός κατάλληλων προσφορών ή υποψηφίων.

Άρθρο 144
Προσωπική κατάσταση του υποψηφίου
ή του προσφέροντος
1. Αποκλείεται από τη συμμετοχή σε δημόσια σύμβαση
ο υποψήφιος ή προσφέρων εις βάρος του οποίου
υπάρχει αμετάκλητη καταδικαστική απόφαση, γνωστή
στην αναθέτουσα αρχή, για έναν ή περισσότερους από
τους ακόλουθους λόγους:
α) συμμετοχή σε εγκληματική οργάνωση, όπως αυτή
ορίζεται στο άρθρο 2 παράγραφος 1 της κοινής δράσης
της 98/773/ΔΕΥ του Συμβουλίου (EE L 351 της 29.1.1998,
σελ. 1),
β) δωροδοκία, όπως αυτή ορίζεται αντίστοιχα στο
άρθρο 3 της πράξης του Συμβουλίου της 26ης Μαΐου
1997 (EE C 195 της 25.6.1997, σελ. 1) και στο άρθρο 3
παράγραφος 1 της κοινής δράσης 98/742/ΚΕΠΠΑ του
Συμβουλίου (EE L 358 της 31.12.1998, σελ. 2),
γ) απάτη, κατά την έννοια του άρθρου 1 της σύμβασης
σχετικά με την προστασία των οικονομικών συμφερόντων
των Ευρωπαϊκών Κοινοτήτων (EE C 316 της
27.11.1995, σελ. 48),
δ) νομιμοποίηση εσόδων από παράνομες δραστηριότητες,
όπως ορίζεται στο άρθρο 1 της Οδηγίας 1991/308/
EOK του Συμβουλίου, της 10ης Ιουνίου 1991, για την
πρόληψη χρησιμοποίησης του χρηματοπιστωτικού συστήματος
για τη νομιμοποίηση εσόδων από παράνομες
δραστηριότητες (EE L 166 της 28.6.1991, σελ. 77 Οδηγίας,
η οποία τροποποιήθηκε από την Οδηγία 2001/ 1997/ΕΚ
του Ευρωπαϊκού Κοινοβουλίου και του Συμβουλίου, EE
L 344 της 28.12.2001, σελ. 76), η οποία ενσωματώθηκε
με το ν. 2331/1995 (ΦΕΚ 173 Α΄) και τροποποιήθηκε με
το ν. 3424/2005 (ΦΕΚ 305 Α΄).
Οι αναθέτουσες αρχές ζητούν από τους υποψηφίους
ή τους προσφέροντες να υποβάλουν τα έγγραφα που
αναφέρονται στην παράγραφο 3. Επίσης μπορούν, εφόσον
αμφιβάλλουν ως προς την προσωπική κατάσταση
των εν λόγω υποψηφίων/προσφερόντων, να απευθύνονται
στις αρμόδιες αρχές για να λάβουν τις πληροφορίες
που θεωρούν απαραίτητες για την προσωπική κατάσταση
των υποψηφίων ή των προσφερόντων. Όταν οι
πληροφορίες αφορούν έναν υποψήφιο ή προσφέροντα
εγκατεστημένο σε άλλο κράτος μέλος, η αναθέτουσα
αρχή μπορεί να ζητεί τη συνεργασία των αρμόδιων αρχών.
Τα αιτήματα αυτά αφορούν, σύμφωνα με τη νομοθεσία
του κράτους μέλους όπου είναι εγκατεστημένος
ο υποψήφιος ή ο προσφέρων, τα νομικά ή και φυσικά
πρόσωπα, συμπεριλαμβανομένων, ενδεχομένως, των
διευθυντών επιχείρησης ή οποιουδήποτε προσώπου έχει
εξουσία εκπροσώπησης, λήψης αποφάσεων ή ελέγχου
του υποψηφίου ή του προσφέροντος.
2. Κάθε οικονομικός φορέας μπορεί να αποκλείεται
από τη συμμετοχή στη σύμβαση, όταν:
α) Τελεί υπό πτώχευση, εκκαθάριση, παύση εργασιών,
αναγκαστική διαχείριση ή πτωχευτικό συμβιβασμό,
αναστολή εργασιών ή τελεί σε ανάλογη κατάσταση
που προβλέπεται από τις διατάξεις της χώρας εγκατάστασής
του.
β) Έχει κινηθεί σε βάρος του διαδικασία κήρυξης σε
πτώχευση, εκκαθάρισης, αναγκαστικής διαχείρισης,
πτωχευτικού συμβιβασμού ή οποιαδήποτε άλλη παρόμοια
διαδικασία προβλεπόμενη από τις διατάξεις της
χώρας εγκατάστασής του.
γ) Έχει καταδικασθεί βάσει δικαστικής απόφασης που
έχει ισχύ δεδικασμένου, σύμφωνα με τις διατάξεις της
χώρας όπου εκδόθηκε η απόφαση, και η οποία διαπιστώνει
αδίκημα σχετικό με την επαγγελματική διαγωγή
του.
δ) Έχει διαπράξει σοβαρό επαγγελματικό παράπτωμα
συναφές με το αντικείμενο του διαγωνισμού ή σε σχέση
με την επαγγελματική του ιδιότητα που αποδεδειγμένως
διαπιστώθηκε με οποιοδήποτε μέσο διαθέτει η
αναθέτουσα αρχή.
ε) Δεν έχει εκπληρώσει τις υποχρεώσεις του όσον
αφορά στην καταβολή των εισφορών κοινωνικής ασφάλισης,
σύμφωνα με τις διατάξεις τόσο της χώρας εγκατάστασής
του όσο και του ελληνικού δικαίου.
στ) Δεν έχει εκπληρώσει τις υποχρεώσεις του όσον
αφορά στην πληρωμή των φόρων και τελών, σύμφωνα
με τις διατάξεις τόσο της χώρας εγκατάστασής του
όσο και του ελληνικού δικαίου.
ζ) Είναι ένοχος σοβαρών ψευδών δηλώσεων κατά
την παροχή των πληροφοριών που απαιτούνται κατ’
εφαρμογή του παρόντος ή όταν δεν έχει παράσχει τις
πληροφορίες αυτές.
3. Οι αναθέτουσες αρχές δέχονται ως επαρκή απόδειξη
του ότι ο οικονομικός φορέας δεν εμπίπτει στις
περιπτώσεις που αναφέρονται στην παράγραφο 1 και
στην παράγραφο 2 σημεία α΄, β΄, γ΄, ε΄ και στ΄:
α) για την παράγραφο 1 και την παράγραφο 2 σημεία
α΄, β΄ και γ΄, την προσκόμιση αποσπάσματος ποινικού μητρώου
ή, ελλείψει αυτού, ισοδύναμου εγγράφου, καθώς
και κάθε άλλου εγγράφου που εκδίδεται από την αρμόδια
δικαστική ή διοικητική αρχή της χώρας καταγωγής
ή προέλευσης του προσώπου αυτού, από το οποίο
προκύπτει ότι πληρούνται αυτές οι προϋποθέσεις,
β) για την παράγραφο 2 σημεία ε΄ ή στ΄, πιστοποιητικό
εκδιδόμενο από την αρμόδια αρχή του οικείου κράτους
μέλους.
Σε περίπτωση που το οικείο κράτος δεν εκδίδει έγγραφο
ή πιστοποιητικό, ή που αυτό δεν καλύπτει όλες
τις περιπτώσεις που αναφέρονται στην παράγραφο 1
και στην παράγραφο 2 σημεία α΄, β΄ ή γ΄, αυτό μπορεί
να αντικαθίσταται από ένορκη βεβαίωση του ενδιαφερόμενου
ή, στα κράτη μέλη όπου δεν προβλέπεται η
ένορκη βεβαίωση, από υπεύθυνη δήλωση ενώπιον αρμόδιας
δικαστικής ή διοικητικής αρχής, συμβολαιογράφου
ή αρμόδιου επαγγελματικού οργανισμού του κράτους
καταγωγής ή προέλευσης.

Άρθρο 145
Άδεια άσκησης της επαγγελματικής δραστηριότητας
Είναι δυνατόν να ζητείται από κάθε οικονομικό φορέα
που επιθυμεί να συμμετάσχει σε δημόσια σύμβαση έργων
να αποδεικνύει την εγγραφή του σε επαγγελματικό
ή εμπορικό μητρώο ή να προσκομίζει ανάλογη ένορκη
βεβαίωση ή πιστοποιητικό, όπως προσδιορίζονται στο
Παράρτημα IΧΑ και σύμφωνα με τους προβλεπόμενους
όρους στο κράτος μέλος εγκατάστασής του.

Άρθρο 146
Οικονομική και χρηματοοικονομική επάρκεια
1. Η οικονομική και χρηματοοικονομική επάρκεια του
οικονομικού φορέα αποδεικνύεται με ένα ή περισσότερα
από τα ακόλουθα δικαιολογητικά:
α) Κατάλληλες τραπεζικές βεβαιώσεις ή πιστοποιητικό
ασφαλιστικής κάλυψης επαγγελματικών κινδύνων.
β) Ισολογισμούς ή αποσπάσματα ισολογισμών, στην
περίπτωση που η δημοσίευση των ισολογισμών απαιτείται
από τη νομοθεσία της χώρας όπου είναι εγκατεστημένος
ο οικονομικός φορέας.
γ) Δήλωση περί του συνολικού ύψους του κύκλου εργασιών
και, ενδεχομένως, του κύκλου εργασιών στον
τομέα κατασκευής έργων, για τις τρεις (3) τελευταίες
οικονομικές χρήσεις κατ’ ανώτατο όριο, σε συνάρτηση
προς την ημερομηνία δημιουργίας του οικονομικού
φορέα ή την έναρξη των δραστηριοτήτων του, εφόσον
είναι διαθέσιμες οι πληροφορίες για τον εν λόγω κύκλο
εργασιών.
2. Ένας οικονομικός φορέας μπορεί, εφόσον παραστεί
ανάγκη και για συγκεκριμένη σύμβαση, να στηρίζεται
στις δυνατότητες άλλων φορέων, ασχέτως της νομικής
φύσης των δεσμών του με αυτές. Στην περίπτωση αυτή,
πρέπει να αποδεικνύει στην αναθέτουσα αρχή ότι θα
έχει στη διάθεσή του τους αναγκαίους πόρους, όπως
η προσκόμιση της σχετικής δέσμευσης των φορέων
αυτών. Τα ειδικότερα αποδεικτικά έγγραφα ορίζονται
με την προκήρυξη του διαγωνισμού.
3. Υπό τις ίδιες συνθήκες, μια κοινοπραξία οικονομικών
φορέων από τις αναφερόμενες στο άρθρο 140 μπορεί
να στηρίζεται στις δυνατότητες των μετεχόντων στην
κοινοπραξία ή άλλων φορέων.
4. Οι αναθέτουσες αρχές υποδεικνύουν, στην προκήρυξη
διαγωνισμού ή στην πρόσκληση υποβολής προσφορών,
ποιο ή ποια από τα αναφερόμενα στην παράγραφο
1 δικαιολογητικά επέλεξαν, καθώς και ποια άλλα
δικαιολογητικά πρέπει να προσκομισθούν.
5. Αν ο οικονομικός φορέας, για σοβαρό λόγο, δεν
είναι σε θέση να προσκομίσει τα δικαιολογητικά που
ζητεί η αναθέτουσα αρχή, μπορεί να αποδεικνύει την
οικονομική και χρηματοοικονομική του επάρκεια με
οποιοδήποτε άλλο στοιχείο, το οποίο η αναθέτουσα
αρχή κρίνει αιτιολογημένα ως πρόσφορο.

Άρθρο 147
Τεχνικές ή/και επαγγελματικές ικανότητες
1. Οι τεχνικές ή/και επαγγελματικές ικανότητες των
οικονομικών φορέων αξιολογούνται και ελέγχονται σύμφωνα
με τις παραγράφους 2 και 3.
2. Οι τεχνικές ικανότητες των οικονομικών φορέων
αποδεικνύονται με έναν ή περισσότερους από τους ακόλουθους
τρόπους, ανάλογα με τη φύση, την ποσότητα
ή τη σπουδαιότητα και τη χρήση των έργων:
α) υποβολή καταλόγου των εργασιών που έχουν εκτελεσθεί
κατά την προηγούμενη πενταετία, συνοδευόμενο
από πιστοποιητικά ορθής εκτέλεσης των σημαντικότερων
εργασιών. Τα πιστοποιητικά αυτά αναφέρουν το
ποσό, το χρόνο και τον τόπο εκτέλεσης των εργασιών
και προσδιορίζουν εάν πραγματοποιήθηκαν σύμφωνα
με τους κανόνες της τέχνης και εάν περατώθηκαν κανονικά.
Η αρμόδια αρχή μπορεί να διαβιβάζει τα πιστοποιητικά
αυτά απευθείας στην αναθέτουσα αρχή,
β) αναφορά του τεχνικού προσωπικού ή των τεχνικών
υπηρεσιών, είτε ανήκουν απευθείας στην επιχείρηση
του οικονομικού φορέα είτε όχι, ιδίως των υπευθύνων
για τον έλεγχο της ποιότητας και εκείνων που θα έχει
στη διάθεσή του ο εργολήπτης για την εκτέλεση του
έργου,
γ) περιγραφή του τεχνικού εξοπλισμού,
δ) αναφορά τίτλων σπουδών και επαγγελματικών προσόντων
του εργολήπτη ή και των διευθυντικών στελεχών
της επιχείρησης, ιδίως δε του ή των υπευθύνων για
την εκτέλεση των εργασιών,
ε) αναφορά των μέτρων περιβαλλοντικής διαχείρισης
που μπορεί να εφαρμόζει ο οικονομικός φορέας
κατά την εκτέλεση της σύμβασης, στις ενδεδειγμένες
περιπτώσεις,
στ) δήλωση σχετικά με το μέσο ετήσιο εργατοϋπαλληλικό
δυναμικό του εργολήπτη και τον αριθμό των στελεχών
της επιχείρησης κατά την τελευταία τριετία,
ζ) δήλωση σχετικά με τα μηχανήματα, τις εγκαταστάσεις
και τον τεχνικό εξοπλισμό που διαθέτει ο εργολήπτης
για την εκτέλεση της σύμβασης.
3. Ένας οικονομικός φορέας μπορεί, εφόσον παραστεί
ανάγκη και για μια συγκεκριμένη σύμβαση, να στηρίζεται
στις δυνατότητες άλλων φορέων, ασχέτως της νομικής
φύσης των δεσμών του με αυτούς. Στην περίπτωση
αυτή, πρέπει να αποδεικνύει στην αναθέτουσα αρχή ότι,
για την εκτέλεση της σύμβασης, θα έχει στη διάθεσή
του τους αναγκαίους πόρους, όπως η προσκόμιση της
δέσμευσης των φορέων αυτών να θέσουν στη διάθεση
του οικονομικού φορέα τους αναγκαίους πόρους.
4. Υπό τις ίδιες συνθήκες, μια κοινοπραξία οικονομικών
φορέων από τις αναφερόμενες στο άρθρο 140 του
παρόντος μπορεί να στηρίζεται στις δυνατότητες των
μετεχόντων στην κοινοπραξία ή άλλων φορέων.
5. Η αναθέτουσα αρχή διευκρινίζει στην προκήρυξη ή
στην πρόσκληση υποβολής προσφορών ποια δικαιολογητικά
από τα αναφερόμενα στην παράγραφο 2 πρέπει
να προσκομισθούν.

Άρθρο 148
Πρότυπα εξασφάλισης της ποιότητας
Οι αναθέτουσες αρχές, όταν απαιτούν την προσκόμιση
πιστοποιητικών που εκδίδονται από ανεξάρτητους
οργανισμούς, και τα οποία βεβαιώνουν την τήρηση εκ
μέρους του οικονομικού φορέα ορισμένων προτύπων
εξασφάλισης της ποιότητας, πρέπει να παραπέμπουν
σε συστήματα εξασφάλισης της ποιότητας που βασίζονται
στη σχετική σειρά ευρωπαϊκών προτύπων και
πιστοποιούνται από οργανισμούς που εφαρμόζουν τη
σειρά ευρωπαϊκών προτύπων για την πιστοποίηση. Οι
αναθέτουσες αρχές αναγνωρίζουν τα ισοδύναμα πιστοποιητικά
από οργανισμούς εδρεύοντες σε άλλα κράτη
μέλη. Επίσης, οι αναθέτουσες αρχές αποδέχονται και
άλλα αποδεικτικά στοιχεία για ισοδύναμα μέτρα εξασφάλισης
της ποιότητας, τα οποία προσκομίζονται από
τους οικονομικούς φορείς.

Άρθρο 149
Πρότυπα περιβαλλοντικής διαχείρισης
Όταν οι αναθέτουσες αρχές, στις περιπτώσεις που
αναφέρονται στο σημείο στ΄ της παραγράφου 2 του
άρθρου 147 του παρόντος, ζητούν την υποβολή πιστοποιητικών
εκδιδόμενων από ανεξάρτητους οργανισμούς,
με το οποίο βεβαιώνεται ότι ο οικονομικός φορέας
συμμορφώνεται με συγκεκριμένα πρότυπα όσον αφορά
στην περιβαλλοντική διαχείριση, παραπέμπουν στο
κοινοτικό σύστημα οικολογικής διαχείρισης και ελέγχου
[EMAS Κανονισμός 761/2001 (EE L 114)] ή σε πρότυπα περιβαλλοντικής
διαχείρισης που βασίζονται σε αντίστοιχα
ευρωπαϊκά ή διεθνή πρότυπα πιστοποιούμενα από
όργανα λειτουργούντα βάσει του κοινοτικού δικαίου, ή
στις αντίστοιχες ευρωπαϊκές ή διεθνείς προδιαγραφές
όσον αφορά στην πιστοποίηση. Οι αναθέτουσες αρχές
αναγνωρίζουν τα ισοδύναμα πιστοποιητικά από οργανισμούς
εγκατεστημένους σε άλλα κράτη μέλη. Επίσης,
αποδέχονται και άλλα ισοδύναμα αποδεικτικά στοιχεία
για μέτρα περιβαλλοντικής διαχείρισης, τα οποία προσκομίζονται
από τους οικονομικούς φορείς.

Άρθρο 150
Συμπληρωματική τεκμηρίωση και πληροφορίες
Η αναθέτουσα αρχή μπορεί να καλεί τους οικονομικούς
φορείς να συμπληρώνουν ή να διευκρινίζουν τα
πιστοποιητικά και έγγραφα που υπέβαλαν κατ’ εφαρμογή
των άρθρων 144 έως 149 του παρόντος.

Άρθρο 151
Επίσημοι κατάλογοι εγκεκριμένων οικονομικών
φορέων. Πιστοποίηση από οργανισμούς δημόσιου
ή ιδιωτικού δικαίου
1. Οι προϋποθέσεις εγγραφής στους επίσημους καταλόγους
εγκεκριμένων εργοληπτών πρέπει να είναι
προσαρμοσμένες στην παράγραφο 1 και στα σημεία α΄
έως δ΄ και ζ΄ της παραγράφου 2 του άρθρου 144, στο
άρθρο 145, στις παραγράφους 1, 4 και 5 του άρθρου
146, στις παραγράφους 1, 2 και 5 του άρθρου 147, στο
άρθρο 148 και στο άρθρο 149 του παρόντος.
Αιτήσεις εγγραφής μπορούν να υποβάλουν και οικονομικοί
φορείς που ανήκουν σε όμιλο και επικαλούνται
πόρους που τους διαθέτουν άλλες επιχειρήσεις του
ομίλου. Σε αυτή την περίπτωση, πρέπει να αποδεικνύουν
στην αρχή που συντάσσει τον επίσημο κατάλογο ότι
διαθέτουν αυτούς τους πόρους καθ’ όλη τη διάρκεια της
ισχύος του πιστοποιητικού που πιστοποιεί την εγγραφή
τους στον επίσημο κατάλογο και ότι συνεχίζουν να
πληρούν κατά το ίδιο διάστημα τις απαιτήσεις ποιοτικής
επιλογής που προβλέπουν οι διατάξεις του παρόντος
για την εγγραφή τους. Με προεδρικά διατάγματα, που
εκδίδονται από τον Υπουργό Περιβάλλοντος, Χωροταξίας
και Δημόσιων Έργων, ρυθμίζονται οι λεπτομέρειες
εφαρμογής της παρούσας παραγράφου.
2. Οι οικονομικοί φορείς που είναι εγγεγραμμένοι
σε επίσημους καταλόγους ή διαθέτουν πιστοποιητικό
μπορούν, για την εκάστοτε σύμβαση, να προσκομίζουν
στις αναθέτουσες αρχές πιστοποιητικό εγγραφής που
εκδίδεται από την αρμόδια αρχή ή το πιστοποιητικό που
εκδίδεται από τον αρμόδιο οργανισμό πιστοποίησης.
Στα πιστοποιητικά αυτά μνημονεύονται τα δικαιολογητικά,
βάσει των οποίων έγινε η εγγραφή στον κατάλογο,
η πιστοποίηση, καθώς και η σχετική κατάταξη.
3. Η εγγραφή στους επίσημους καταλόγους, πιστοποιούμενη
από τους αρμόδιους οργανισμούς, ή το πιστοποιητικό
που εκδίδεται από τον οργανισμό πιστοποίησης
συνιστά, για τις αναθέτουσες αρχές των άλλων κρατών
μελών, τεκμήριο καταλληλότητας μόνο σε σχέση με τα
οριζόμενα στα άρθρα 144 παράγραφος 1 και παράγραφος
2 σημεία α΄ έως δ΄ και ζ΄, 145, 146 παράγραφος 1
σημεία β΄ και γ΄, και 147 παράγραφος 2 σημεία α΄, β΄, γ΄,
δ΄, στ΄ και ζ΄ για τους εργολήπτες.
4. Οι πληροφορίες που συνάγονται από την εγγραφή
σε επίσημους καταλόγους ή από την πιστοποίηση δεν
είναι δυνατόν να τίθενται υπό αμφισβήτηση χωρίς αιτιολόγηση.
Όσον αφορά στην καταβολή των εισφορών
κοινωνικής ασφάλισης και των φόρων και τελών, είναι
δυνατόν να ζητείται, για την εκάστοτε σύμβαση, πρόσθετο
πιστοποιητικό από κάθε οικονομικό φορέα. Οι
αναθέτουσες αρχές των άλλων κρατών μελών εφαρμόζουν
την παράγραφο 3 και το πρώτο εδάφιο της παρούσας
παραγράφου μόνον προς όφελος των οικονομικών
φορέων που είναι εγκατεστημένοι στο κράτος μέλος, το
οποίο έχει καταρτίσει τον επίσημο κατάλογο.
5. Για την εγγραφή των οικονομικών φορέων άλλων
κρατών μελών σε επίσημο κατάλογο ή για την πιστοποίησή
τους από τους οργανισμούς που αναφέρονται
στην παράγραφο 1, δεν είναι δυνατόν να ζητούνται άλλες
αποδείξεις και δηλώσεις εκτός από εκείνες που
ζητούνται από τους οικονομικούς φορείς που έχουν την
ιθαγένεια του οικείου κράτους και, εν πάση περιπτώσει,
όχι άλλες από τις προβλεπόμενες στα άρθρα 144 έως
149 του παρόντος.
Εντούτοις, η εν λόγω εγγραφή ή πιστοποίηση δεν
μπορεί να επιβάλλεται στους οικονομικούς φορείς των
άλλων κρατών μελών για τη συμμετοχή τους σε δημόσια
σύμβαση. Οι αναθέτουσες αρχές αναγνωρίζουν
τα ισοδύναμα πιστοποιητικά από οργανισμούς εγκατεστημένους
σε άλλα κράτη μέλη. Οι αναθέτουσες αρχές
αποδέχονται επίσης και άλλα ισοδύναμα αποδεικτικά
μέσα.
6. Οι οικονομικοί φορείς μπορούν να ζητούν, ανά πάσα
στιγμή, την εγγραφή τους στον επίσημο κατάλογο ή την
έκδοση του πιστοποιητικού, πρέπει να ενημερώνονται
δε σε σύντομο χρονικό διάστημα για την απόφαση της
αρχής που συντάσσει τον κατάλογο ή του αρμόδιου
οργανισμού πιστοποίησης.
7. Οι οργανισμοί πιστοποίησης που αναφέρονται στην
παράγραφο 1 είναι οργανισμοί που ανταποκρίνονται στα
ευρωπαϊκά πρότυπα για την πιστοποίηση.
8. Στο Μητρώο Εμπειρίας Κατασκευαστών (Μ.Ε.Κ.) και
στο Μητρώο Εργοληπτικών Επιχειρήσεων (Μ.Ε.ΕΠ.) μπορούν
να εγγραφούν άτομα ή εργοληπτικές επιχειρήσεις
αντίστοιχα των άλλων κρατών μελών με τους ίδιους
όρους και προϋποθέσεις που προβλέπονται στα άρθρα
144 έως 147 του παρόντος.
ΚΕΦΑΛΑΙΟ ΙΒ΄
ΑΝΑΘΕΣΗ ΤΗΣ ΣΥΜΒΑΣΗΣ

Άρθρο 152
Κριτήρια ανάθεσης των συμβάσεων
1. Τα κριτήρια βάσει των οποίων οι αναθέτουσες αρχές
αναθέτουν τις δημόσιες συμβάσεις έργων είναι είτε:
α) όταν η σύμβαση ανατίθεται στην πλέον συμφέρουσα
από οικονομική άποψη προσφορά κατά την κρίση
της αναθέτουσας αρχής, κριτήρια συνδεόμενα με το
αντικείμενο της συγκεκριμένης δημόσιας σύμβασης, ιδίως
η ποιότητα, η τιμή, η τεχνική αξία, τα αισθητικά και
λειτουργικά χαρακτηριστικά, τα περιβαλλοντικά χαρακτηριστικά,
το κόστος λειτουργίας, η αποδοτικότητα, η
εξυπηρέτηση μετά την πώληση και η τεχνική συνδρομή,
η ημερομηνία παράδοσης και η προθεσμία παράδοσης
ή εκτέλεσης, είτε
β) αποκλειστικά η χαμηλότερη τιμή.
2. Με την επιφύλαξη του τρίτου εδαφίου της παρούσης
παραγράφου, στην προβλεπόμενη στην παράγραφο
1 σημείο α΄ περίπτωση, η αναθέτουσα αρχή προβλέπει
στην προκήρυξη διαγωνισμού ή στη συγγραφή υποχρεώσεων,
τη βαρύτητα (σχετική στάθμιση) που προσδίδει
σε καθένα από τα επιλεγέντα κριτήρια για τον προσδιορισμό
της πλέον συμφέρουσας από οικονομική άποψη
προσφοράς. Η στάθμιση αυτή μπορεί να εκφράζεται
με τον καθορισμό μιας διακύμανσης («ψαλίδας») με κατάλληλο
εύρος. Όταν, κατά τη γνώμη της αναθέτουσας
αρχής, δεν είναι δυνατή η στάθμιση για λόγους που
μπορούν να αποδειχθούν, η αναθέτουσα αρχή καθορίζει,
στην προκήρυξη διαγωνισμού ή στη συγγραφή
υποχρεώσεων, τη φθίνουσα σειρά σπουδαιότητας των
κριτηρίων αυτών.

Άρθρο 153
Ασυνήθιστα χαμηλές προσφορές
1. Εάν, για δεδομένη σύμβαση, οι προσφορές φαίνονται
ασυνήθιστα χαμηλές σε σχέση με το αντικείμενό της,
η αναθέτουσα αρχή, πριν να απορρίψει τις προσφορές
αυτές, ζητεί γραπτώς τις διευκρινίσεις για τη σύνθεση
της προσφοράς τις οποίες τυχόν κρίνει σκόπιμες.
Οι διευκρινίσεις αυτές μπορούν να αφορούν ιδίως:
α) τον οικονομικό χαρακτήρα της μεθόδου κατασκευής,
β) τις επιλεγείσες τεχνικές λύσεις ή και τις εξαιρετικά
ευνοϊκές συνθήκες που διαθέτει ο προσφέρων για την
εκτέλεση των έργων,
γ) την πρωτοτυπία του έργου που προτείνει ο προσφέρων,
δ) την τήρηση των διατάξεων περί προστασίας της
εργασίας και των συνθηκών εργασίας που ισχύουν στον
τόπο εκτέλεσης του έργου και
ε) την ενδεχόμενη χορήγηση κρατικής ενίσχυσης στον
προσφέροντα.
2. H αναθέτουσα αρχή ελέγχει, σε συνεννόηση με τον
προσφέροντα, τη σύνθεση της προσφοράς βάσει των
παρασχεθέντων δικαιολογητικών.
3. Εφόσον η αναθέτουσα αρχή διαπιστώνει ότι μια
προσφορά είναι ασυνήθιστα χαμηλή λόγω χορήγησης
κρατικής ενίσχυσης στον προσφέροντα, η προσφορά
μπορεί να απορρίπτεται αποκλειστικά για αυτόν τον
λόγο με ειδικώς αιτιολογημένη απόφαση μόνο μετά
από διαβούλευση, και εφόσον ο προσφέρων δεν είναι
σε θέση να αποδείξει, εντός επαρκούς προθεσμίας την
οποία τάσσει η αναθέτουσα αρχή, ότι η εν λόγω ενίσχυση
χορηγήθηκε σε νόμιμα πλαίσια. Όταν η αναθέτουσα
αρχή απορρίπτει μια προσφορά υπό τις συνθήκες αυτές,
ενημερώνει την Ευρωπαϊκή Επιτροπή σχετικά.
ΚΕΦΑΛΑΙΟ ΙΓ΄
ΕΙΔΙΚΟΙ ΚΑΝΟΝΕΣ ΠΟΥ ΑΦΟΡΟΥΝ ΤΗ ΣΥΓΓΡΑΦΗ
ΥΠΟΧΡΕΩΣΕΩΝ ΚΑΙ ΤΑ ΕΓΓΡΑΦΑ ΤΗΣ ΣΥΜΒΑΣΗΣ

Άρθρο 154
Τεχνικές προδιαγραφές
1. Οι τεχνικές προδιαγραφές, όπως ορίζονται στο σημείο
1 του Παραρτήματος VΙ, αναφέρονται στην προκήρυξη
του διαγωνισμού, στη συγγραφή υποχρεώσεων,
καθώς και στα συμβατικά τεύχη ή τα λοιπά συμπληρωματικά
έγγραφα. Όταν αυτό είναι δυνατό, οι τεχνικές
προδιαγραφές θα πρέπει να ορίζονται έτσι ώστε να
εξασφαλίζεται προσβασιμότητα των ατόμων με ειδικές
ανάγκες.
2. Οι τεχνικές προδιαγραφές εξασφαλίζουν ισότιμη
πρόσβαση στους προσφέροντες και δεν έχουν ως αποτέλεσμα
τη δημιουργία αδικαιολόγητων εμποδίων στον
ανταγωνισμό.
3. Με την επιφύλαξη των κείμενων διατάξεων που δεν
αντιβαίνουν στο κοινοτικό δίκαιο, οι τεχνικές προδιαγραφές
πρέπει να διατυπώνονται:
α) είτε με παραπομπή στις τεχνικές προδιαγραφές
που ορίζονται στο Παράρτημα VΙ και, κατά σειρά προτίμησης,
στα εθνικά πρότυπα που αποτελούν μεταφορά
ευρωπαϊκών προτύπων, στις ευρωπαϊκές τεχνικές
εγκρίσεις, στις κοινές τεχνικές προδιαγραφές, στα διεθνή
πρότυπα, σε άλλα τεχνικά συστήματα αναφοράς
που εκπονούνται από τους ευρωπαϊκούς οργανισμούς
τυποποίησης, ή, όταν αυτά δεν υπάρχουν, στα εθνικά
πρότυπα, στις εθνικές τεχνικές εγκρίσεις, ή στις εθνικές
τεχνικές προδιαγραφές στον τομέα του σχεδιασμού,
του υπολογισμού και της εκτέλεσης των έργων. Κάθε
παραπομπή συνοδεύεται από τη μνεία «ή ισοδύναμο»,
β) είτε με αναφορά σε επιδόσεις ή λειτουργικές απαιτήσεις,
οι οποίες μπορεί να περιλαμβάνουν περιβαλλοντικά
χαρακτηριστικά. Πρέπει ωστόσο να είναι αρκετά
ακριβείς ώστε να επιτρέπουν στους προσφέροντες να
προσδιορίζουν το αντικείμενο της σύμβασης και στις
αναθέτουσες αρχές να αναθέτουν τη σύμβαση,
γ) είτε με αναφορά στις επιδόσεις ή λειτουργικές
απαιτήσεις που αναφέρονται στο στοιχείο β΄, παραπέμποντας,
ως τεκμήριο της συμβατότητας προς τις εν
λόγω επιδόσεις ή λειτουργικές απαιτήσεις, στις προδιαγραφές
που αναφέρονται στο στοιχείο α΄,
δ) είτε με παραπομπή στις προδιαγραφές που αναφέρονται
στο στοιχείο α΄ για ορισμένα χαρακτηριστικά
και με παραπομπή στις επιδόσεις ή τις λειτουργικές
απαιτήσεις που αναφέρονται στο στοιχείο β΄ για ορισμένα
άλλα χαρακτηριστικά.
4. Όταν οι αναθέτουσες αρχές κάνουν χρήση της
δυνατότητας παραπομπής στις προδιαγραφές που
αναφέρονται στο στοιχείο α΄ της παραγράφου 3, δεν
μπορούν να απορρίπτουν προσφορά με την αιτιολογία
ότι τα προσφερόμενα προϊόντα δεν πληρούν τις προδιαγραφές
στις οποίες έχουν παραπέμψει, εφόσον ο
προσφέρων αποδεικνύει στην προσφορά του, με κάθε
ενδεδειγμένο μέσο και με τρόπο που ικανοποιεί την
αναθέτουσα αρχή, ότι οι λύσεις που προτείνει πληρούν,
κατά ισοδύναμο τρόπο, τις τεχνικές προδιαγραφές. Τεχνικός
φάκελος του κατασκευαστή ή έκθεση δοκιμών
από αναγνωρισμένο οργανισμό μπορεί να συνιστά ενδεδειγμένο
μέσο.
5. Όταν οι αναθέτουσες αρχές κάνουν χρήση της
δυνατότητας που προβλέπεται στην παράγραφο 3
να προβλέπουν απαιτήσεις επιδόσεων ή λειτουργικών
απαιτήσεων, δεν μπορούν να απορρίπτουν προσφορά
έργων ή προϊόντων, που πληροί ένα εθνικό πρότυπο
το οποίο αποτελεί μεταφορά ευρωπαϊκού προτύπου,
μία ευρωπαϊκή τεχνική έγκριση, μία κοινή τεχνική προδιαγραφή,
ένα διεθνές πρότυπο ή ένα τεχνικό πλαίσιο
αναφοράς που έχει εκπονηθεί από ευρωπαϊκό οργανισμό
τυποποίησης, εφόσον οι εν λόγω προδιαγραφές
καλύπτουν τις επιδόσεις ή τις λειτουργικές απαιτήσεις
που έχουν ορίσει.
Ο προσφέρων υποχρεούται να αποδεικνύει στην προσφορά
του, κατά τρόπο ικανοποιητικό για την αναθέτουσα
αρχή και με κάθε ενδεδειγμένο μέσο, ότι το
έργο ή προϊόν που πληροί το πρότυπο ανταποκρίνεται
στις λειτουργικές επιδόσεις ή λειτουργικές απαιτήσεις
που ορίζει η αναθέτουσα αρχή. Τεχνικός φάκελος του
κατασκευαστή ή έκθεση δοκιμών από αναγνωρισμένο
οργανισμό μπορεί να συνιστά ενδεδειγμένο μέσο.
6. Όταν οι αναθέτουσες αρχές ορίζουν τα περιβαλλοντικά
χαρακτηριστικά με όρους επιδόσεων ή λειτουργικών
απαιτήσεων, όπως αναφέρονται στην παράγραφο
3 στοιχείο β΄, μπορούν να χρησιμοποιούν τις λεπτομερείς
προδιαγραφές ή, εφόσον χρειάζεται, τμήματα των
λεπτομερών προδιαγραφών, όπως καθορίζονται από
τα ευρωπαϊκά, (πολυ)εθνικά οικολογικά σήματα ή από
οποιοδήποτε άλλο οικολογικό σήμα, υπό την προϋπόθεση
ότι είναι ενδεδειγμένες για τον καθορισμό των
χαρακτηριστικών των προμηθειών, που αποτελούν το
αντικείμενο της σύμβασης, οι απαιτήσεις του σήματος
διαμορφώνονται βάσει επιστημονικών στοιχείων, τα
οικολογικά σήματα υιοθετούνται με διαδικασία, στην
οποία έχουν δικαίωμα συμμετοχής όλα τα ενδιαφερόμενα
μέρη, όπως οι κυβερνητικοί οργανισμοί, οι καταναλωτές,
οι κατασκευαστές, οι διανομείς και οι περιβαλλοντικές
οργανώσεις και είναι προσιτά σε όλα τα
ενδιαφερόμενα μέρη.
Οι αναθέτουσες αρχές μπορούν να προβλέπουν ότι
τα προϊόντα ή οι υπηρεσίες που φέρουν το οικολογικό
σήμα τεκμαίρεται ότι πληρούν τις τεχνικές προδιαγραφές
που ορίζει η συγγραφή υποχρεώσεων. Πρέπει
όμως να αποδέχονται και οποιοδήποτε άλλο κατάλληλο
αποδεικτικό μέσο, όπως τον τεχνικό φάκελο του κατασκευαστή
ή την έκθεση δοκιμών από αναγνωρισμένο
οργανισμό.
7. «Αναγνωρισμένοι οργανισμοί» κατά την έννοια του
παρόντος άρθρου είναι τα εργαστήρια δοκιμών, τα εργαστήρια
βαθμονόμησης, οι οργανισμοί ελέγχου και
οι οργανισμοί πιστοποίησης που ανταποκρίνονται στα
ισχύοντα ευρωπαϊκά πρότυπα. Οι αναθέτουσες αρχές
αποδέχονται τα πιστοποιητικά των αναγνωρισμένων
οργανισμών που έχουν συσταθεί σε άλλα κράτη μέλη.
8. Οι τεχνικές προδιαγραφές, εκτός εάν αυτό δικαιολογείται
από το αντικείμενο της σύμβασης, δεν μπορούν
να κάνουν μνεία συγκεκριμένης κατασκευής ή προέλευσης
ή ιδιαίτερων μεθόδων κατασκευής ούτε να κάνουν
αναφορά σε σήμα, δίπλωμα ευρεσιτεχνίας ή τύπο, καθώς
και σε συγκεκριμένη καταγωγή ή παραγωγή, που θα
είχε ως αποτέλεσμα να ευνοούνται ή να αποκλείονται
ορισμένες επιχειρήσεις ή ορισμένα προϊόντα. Η εν λόγω
μνεία ή παραπομπή επιτρέπεται, κατ’ εξαίρεση, όταν
δεν είναι δυνατόν να γίνεται αρκούντως ακριβής και
κατανοητή περιγραφή του αντικειμένου της σύμβασης
κατ’ εφαρμογή των παραγράφων 3 και 4. Η μνεία ή η
παραπομπή αυτή πρέπει να συνοδεύονται από τους
όρους «ή ισοδύναμο».

Άρθρο 155
Όροι εκτέλεσης της σύμβασης
Οι αναθέτουσες αρχές μπορούν να επιβάλλουν ειδικούς
όρους σχετικά με την εκτέλεση της σύμβασης, με
την προϋπόθεση ότι οι όροι αυτοί είναι συμβατοί με το
κοινοτικό δίκαιο και προβλέπονται στην προκήρυξη ή
στη συγγραφή υποχρεώσεων.
Οι όροι που επιβάλλονται σχετικά μπορούν να αφορούν
ιδίως κοινωνικές και περιβαλλοντικές παραμέτρους.

Άρθρο 156
Υποχρεώσεις σχετικά με τη φορολογία,
την προστασία του περιβάλλοντος
και τις συνθήκες εργασίας
1. Η αναθέτουσα αρχή αναφέρει στη συγγραφή υποχρεώσεων
τον οργανισμό ή τους οργανισμούς από τους
οποίους οι υποψήφιοι ή οι προσφέροντες μπορούν να
λαμβάνουν τις κατάλληλες πληροφορίες για τις υποχρεώσεις
σχετικά με τη φορολογία, την προστασία του
περιβάλλοντος και τις ισχύουσες διατάξεις περί προστασίας
και συνθηκών εργασίας, οι οποίες εφαρμόζονται
στις παρεχόμενες υπηρεσίες κατά την εκτέλεση
της σύμβασης.
2. Η αναθέτουσα αρχή που παρέχει τις πληροφορίες
που αναφέρονται στην παράγραφο 1 ζητά από τους
προσφέροντες ή από τους υποψήφιους σε διαδικασία
σύναψης συμβάσεων να αναφέρουν ότι έλαβαν υπόψη,
κατά την κατάρτιση της προσφοράς τους, τις υποχρεώσεις
σχετικά με τις διατάξεις περί προστασίας και
συνθηκών εργασίας που ισχύουν στον τόπο όπου πρόκειται
να εκτελεσθεί η σύμβαση.
Η εφαρμογή των διατάξεων του άρθρου 153 του παρόντος,
σχετικά με τον έλεγχο των ασυνήθιστα χαμηλών
προσφορών, δεν θίγεται.
ΚΕΦΑΛΑΙΟ ΙΔ΄
ΣΤΑΤΙΣΤΙΚΑ ΣΤΟΙΧΕΙΑ

Άρθρο 157
Στατιστικές υποχρεώσεις
Προκειμένου να καθίσταται δυνατή η εκτίμηση των
αποτελεσμάτων της εφαρμογής του παρόντος, η Γενική
Γραμματεία Δημόσιων Έργων του Υπουργείου Περιβάλλοντος,
Χωροταξίας και Δημόσιων Έργων διαβιβάζει
στην Ευρωπαϊκή Επιτροπή, το αργότερο μέχρι τις 31
Οκτωβρίου κάθε έτους, χωριστή στατιστική κατάσταση,
καταρτισμένη σύμφωνα με το άρθρο 158 του παρόντος,
σχετικά με τις συμβάσεις δημοσίων έργων, αντίστοιχα,
που έχουν συνάψει οι αναθέτουσες αρχές κατά το
προηγούμενο έτος.
Οι αναθέτουσες αρχές υποχρεούνται να αποστέλλουν
στη Γενική Γραμματεία Δημόσιων Έργων του Υπουργείου
Περιβάλλοντος, Χωροταξίας και Δημόσιων Έργων τις
σχετικές καταστάσεις των έργων που ανέθεσαν κατά το
προηγούμενο έτος, μέχρι την 31η Ιουλίου κάθε έτους.

Άρθρο 158
Περιεχόμενο στατιστικής κατάστασης
1. Για κάθε αναθέτουσα αρχή που περιλαμβάνεται στο
Παράρτημα IV, η στατιστική κατάσταση περιλαμβάνει:
α) τον αριθμό και την αξία των καλυπτόμενων από το
παρόν συμβάσεων που συνήφθησαν,
β) τον αριθμό και τη συνολική αξία των συμβάσεων
που συνήφθησαν δυνάμει παρεκκλίσεων από τη Συμφωνία.
Στο μέτρο του δυνατού, τα στοιχεία που προβλέπονται
στο πρώτο εδάφιο, σημείο α΄, κατανέμονται ανάλογα
με:
α) τις διαδικασίες σύναψης των συμβάσεων που χρησιμοποιήθηκαν,
β) και, για καθεμία από τις διαδικασίες αυτές, τα έργα
που περιέχονται στο Παράρτημα I,
γ) την ιθαγένεια του οικονομικού φορέα στον οποίον
ανατέθηκε η σύμβαση.
Στην περίπτωση που οι συμβάσεις συνήφθησαν μέσω
διαδικασίας με διαπραγμάτευση, τα στοιχεία που αναφέρονται
στο πρώτο εδάφιο σημείο α΄, κατανέμονται
επιπλέον ανάλογα με τις οριζόμενες στα άρθρα 124 και
125 του παρόντος περιστάσεις και διευκρινίζουν τον
αριθμό και την αξία των συμβάσεων που ανατέθηκαν
ανά κράτος μέλος και τρίτη χώρα προέλευσης των
αναδόχων.
2. Για κάθε κατηγορία αναθετουσών αρχών, πλην
εκείνων που περιλαμβάνονται στο Παράρτημα IV, η
στατιστική κατάσταση προσδιορίζει τουλάχιστον: α)
τον αριθμό και την αξία των δημοσίων συμβάσεων που
συνήφθησαν, κατανεμημένων σύμφωνα με το δεύτερο
εδάφιο της παραγράφου 1, και β) τη συνολική αξία των
συμβάσεων που συνήφθησαν δυνάμει των παρεκκλίσεων
από τη Συμφωνία.
3. Η στατιστική κατάσταση προσδιορίζει κάθε άλλη
πληροφορία που απαιτείται βάσει της Συμφωνίας.
Οι πληροφορίες που αναφέρονται στο πρώτο εδάφιο
προσδιορίζονται σύμφωνα με τη διαδικασία που αναφέρεται
στην παράγραφο 2 του άρθρου 77 της Οδηγίας
2004/18/ΕΚ.
ΚΕΦΑΛΑΙΟ ΙE΄
ΚΑΝΟΝΕΣ ΠΟΥ ΕΦΑΡΜΟΖΟΝΤΑΙ ΣΤΙΣ ΣΥΜΒΑΣΕΙΣ
ΠΑΡΑΧΩΡΗΣΗΣ ΔΗΜΟΣΙΩΝ ΕΡΓΩΝ

Άρθρο 159
Πεδίο εφαρμογής
Το παρόν Κεφάλαιο εφαρμόζεται σε όλες τις συμβάσεις
παραχώρησης δημοσίων έργων που συνάπτονται
από τις αναθέτουσες αρχές, όταν η αξία των συμβάσεων
αυτών ισούται με ή υπερβαίνει το ποσό των πέντε
εκατομμυρίων διακοσίων εβδομήντα οκτώ χιλιάδων
(5.278.000) ευρώ. Η αξία αυτή υπολογίζεται σύμφωνα με
τους κανόνες που ισχύουν για τις συμβάσεις δημοσίων
έργων που ορίζονται στο άρθρο 116 του παρόντος.

Άρθρο 160
Εξαιρέσεις από το πεδίο εφαρμογής
Το παρόν τμήμα δεν εφαρμόζεται στις συμβάσεις παραχώρησης
δημοσίων έργων, οι οποίες:
α) εμπίπτουν στις δημόσιες συμβάσεις έργων στις
περιπτώσεις των άρθρων 118 και 119 του παρόντος.
β) ανατίθενται από τις αναθέτουσες αρχές κατά την
άσκηση μιας ή περισσοτέρων από τις δραστηριότητες
που αναφέρονται στα άρθρα 4 έως 8 του π.δ. 59/2007,
όταν οι παραχωρήσεις αυτές γίνονται για την άσκηση
των εν λόγω δραστηριοτήτων.

Άρθρο 161
Δημοσίευση της προκήρυξης στις συμβάσεις
παραχώρησης δημοσίων έργων
1. Οι αναθέτουσες αρχές που επιθυμούν να προσφύγουν
σε σύμβαση παραχώρησης δημοσίων έργων γνωστοποιούν
την πρόθεσή τους αυτή με σχετική προκήρυξη.
2. Οι προκηρύξεις για τις συμβάσεις παραχώρησης
δημοσίων έργων περιλαμβάνουν τις πληροφορίες που
αναφέρονται στο παράρτημα VII Γ και, ενδεχομένως,
κάθε άλλη πληροφορία που κρίνεται αναγκαία από την
αναθέτουσα αρχή, χρησιμοποιώντας τα τυποποιημένα
έντυπα που εγκρίνει η Επιτροπή σύμφωνα με τη διαδικασία
της παραγράφου 2 του άρθρου 77 της Οδηγίας
2004/18/ΕΚ.
3. Το άρθρο 132 του παρόντος που αφορά την προαιρετική
δημοσίευση των προκηρύξεων εφαρμόζεται
επίσης και για τις συμβάσεις παραχώρησης δημοσίων
έργων.

Άρθρο 162
Προθεσμία
Στην περίπτωση που οι αναθέτουσες αρχές προσφεύγουν
στη διαδικασία παραχώρησης δημοσίων έργων,
η προθεσμία για την υποβολή των υποψηφιοτήτων για
τη σύμβαση παραχώρησης δεν μπορεί να είναι μικρότερη
των πενήντα δύο (52) ημερών από την ημερομηνία
αποστολής της προκήρυξης, εκτός από την περίπτωση
που αναφέρεται στην παράγραφο 5 του άρθρου 133
του παρόντος.
Εφαρμόζεται επίσης η παράγραφος 7 του άρθρου
133 του παρόντος.

Άρθρο 163
Υπεργολαβία
Η αναθέτουσα αρχή μπορεί:
α) είτε να επιβάλει στον ανάδοχο σύμβασης παραχώρησης
δημοσίων έργων να αναθέσει σε τρίτους συμβάσεις
που αντιπροσωπεύουν τουλάχιστον το τριάντα τοις
εκατό (30%) της συνολικής αξίας των έργων τα οποία
αποτελούν το αντικείμενο της σύμβασης παραχώρησης
έργων, προβλέποντας ταυτόχρονα ότι οι υποψήφιοι θα
έχουν το δικαίωμα να αυξήσουν το εν λόγω ποσοστό.
το ελάχιστο αυτό ποσοστό πρέπει να αναφέρεται στη
σύμβαση παραχώρησης έργου.
β) είτε να καλεί τους υποψηφίους αναδόχους σύμβασης
παραχώρησης να υποδείξουν οι ίδιοι με τις
προσφορές τους, εφόσον επιθυμούν, το ποσοστό της
συνολικής αξίας του έργου το οποίο αποτελεί αντικείμενο
παραχώρησης και που προτίθενται να αναθέσουν
σε τρίτους.

Άρθρο 164
Ανάθεση συμπληρωματικών έργων στον ανάδοχο
Ο παρών Κώδικας δεν εφαρμόζεται στις συμπληρωματικές
εργασίες που δεν περιλαμβάνονταν στο αρχικά
προβλεπόμενο σχέδιο της παραχώρησης ούτε στην
αρχική σύμβαση και οι οποίες, λόγω απρόβλεπτων περιστάσεων,
κατέστησαν αναγκαίες για την εκτέλεση
του έργου, όπως περιγράφεται στην αρχική σύμβαση,
το οποίο η αναθέτουσα αρχή έχει αναθέσει στον ανάδοχο,
υπό την προϋπόθεση ότι η ανάθεση γίνεται στον
οικονομικό φορέα που εκτελεί το έργο αυτό:
α) όταν αυτές οι συμπληρωματικές εργασίες δεν μπορούν,
από τεχνική ή οικονομική άποψη, να διαχωρισθούν
από την αρχική σύμβαση χωρίς να δημιουργηθούν μείζονα
προβλήματα για τις αναθέτουσες αρχές, ή
β) όταν αυτές οι εργασίες, μολονότι μπορούν να διαχωρισθούν
από την εκτέλεση της αρχικής σύμβασης,
είναι απόλυτα αναγκαίες για την ολοκλήρωσή της.
Το συνολικό ποσό των συναπτόμενων συμβάσεων συμπληρωματικών
εργασιών δεν μπορεί να υπερβαίνει το
πενήντα τοις εκατό (50%) του ποσού του αρχικού έργου
που αποτελεί το αντικείμενο της παραχώρησης.
ΚΕΦΑΛΑΙΟ ΙΣΤ΄
ΚΑΝΟΝΕΣ ΠΟΥ ΕΦΑΡΜΟΖΟΝΤΑΙ ΣΤΙΣ ΣΥΜΒΑΣΕΙΣ
ΠΟΥ ΣΥΝΑΠΤΟΥΝ ΟΙ ΑΝΑΔΟΧΟΙ ΣΥΜΒΑΣΗΣ
ΠΑΡΑΧΩΡΗΣΗΣ ΠΟΥ ΕΙΝΑΙ ΑΝΑΘΕΤΟΥΣΕΣ ΑΡΧΕΣ

Άρθρο 165
Εφαρμοστέοι κανόνες
Όταν ο ανάδοχος σύμβασης παραχώρησης είναι ο ίδιος
αναθέτουσα αρχή κατά την έννοια της παραγράφου
9 του άρθρου 111 του παρόντος, υποχρεούται, για τα
έργα τα οποία θα εκτελεσθούν από τρίτους, να τηρεί τις
διατάξεις που προβλέπει ο παρών Κώδικας, όσον αφορά
στη σύναψη των συμβάσεων δημοσίων έργων.
ΚΕΦΑΛΑΙΟ ΙΖ΄
ΚΑΝΟΝΕΣ ΠΟΥ ΕΦΑΡΜΟΖΟΝΤΑΙ ΣΤΙΣ ΣΥΜΒΑΣΕΙΣ
ΠΟΥ ΣΥΝΑΠΤΟΥΝ ΟΙ ΑΝΑΔΟΧΟΙ ΣΥΜΒΑΣΗΣ
ΠΑΡΑΧΩΡΗΣΗΣ ΠΟΥ ΔΕΝ ΕΙΝΑΙ
ΑΝΑΘΕΤΟΥΣΕΣ ΑΡΧΕΣ

Άρθρο 166
Κανόνες δημοσιότητας: κατώτατο όριο και εξαιρέσεις
1. Οι ανάδοχοι σύμβασης παραχώρησης δημοσίων έργων
που δεν είναι αναθέτουσες αρχές υποχρεούνται να
εφαρμόζουν τους κανόνες δημοσιότητας που ορίζονται
στο επόμενο άρθρο, κατά τη σύναψη των συμβάσεων
έργων με τρίτους, όταν η αξία αυτών των συμβάσεων
ανέρχεται σε ποσό ίσο με ή μεγαλύτερο των πέντε
εκατομμυρίων διακοσίων εβδομήντα οκτώ χιλιάδων
(5.278.000) ευρώ.
Εφόσον πάντως μία σύμβαση έργων πληροί τις προϋποθέσεις
εφαρμογής των περιπτώσεων που απαριθμούνται
στο άρθρο 125 του παρόντος, δεν απαιτείται
δημοσιότητα.
Η αξία των συμβάσεων υπολογίζεται σύμφωνα με τους
εφαρμοζόμενους για τις δημόσιες συμβάσεις έργων κανόνες
που καθορίζονται στο άρθρο 118 του παρόντος.
2. Δεν θεωρούνται τρίτοι οι επιχειρήσεις οι οποίες
συνιστούν κοινοπραξία για να αναλάβουν τη σύμβαση
παραχώρησης ούτε οι επιχειρήσεις που συνδέονται με
τις επιχειρήσεις αυτές.
Ως «συνδεδεμένη επιχείρηση», νοείται κάθε επιχείρηση
στην οποία ο ανάδοχος σύμβασης παραχώρησης
μπορεί να ασκεί, άμεσα ή έμμεσα, κυρίαρχη επιρροή
ή κάθε επιχείρηση η οποία μπορεί να ασκεί κυρίαρχη
επιρροή στον ανάδοχο σύμβασης παραχώρησης ή η
οποία, όπως και ο ανάδοχος σύμβασης παραχώρησης,
υπόκειται στην κυρίαρχη επιρροή μιας άλλης επιχείρησης
λόγω ιδιοκτησιακού καθεστώτος, χρηματοδοτικής
συμμετοχής ή των κανόνων που τη διέπουν. Η κυρίαρχη
επιρροή τεκμαίρεται όταν μια επιχείρηση έναντι μιας
άλλης επιχείρησης, άμεσα ή έμμεσα:
α) κατέχει το μεγαλύτερο μέρος του καταβεβλημένου
κεφαλαίου της επιχείρησης, ή
β) διαθέτει την πλειονότητα των ψήφων οι οποίες
αντιστοιχούν στους τίτλους που έχει εκδώσει η επιχείρηση,
ή
γ) μπορεί να διορίζει περισσότερα από τα μισά μέλη
του οργάνου διοίκησης, διεύθυνσης ή εποπτείας της
επιχείρησης.
Ο εξαντλητικός κατάλογος των εν λόγω επιχειρήσεων
επισυνάπτεται στην αίτηση υποψηφιότητας για τη σύμβαση
παραχώρησης. Ο κατάλογος αυτός ενημερώνεται
σε συνάρτηση με τις μεταγενέστερες μεταβολές που
σημειώνονται στους δεσμούς που υπάρχουν μεταξύ των
επιχειρήσεων.

Άρθρο 167
Δημοσίευση της προκήρυξης
1. Οι ανάδοχοι σύμβασης παραχώρησης δημοσίων
έργων που δεν είναι αναθέτουσες αρχές και οι οποίοι
επιθυμούν να συνάψουν σύμβαση έργων με τρίτους γνωστοποιούν
την πρόθεσή τους μέσω προκήρυξης.
2. Οι προκηρύξεις περιλαμβάνουν τις πληροφορίες
που αναφέρονται στο παράρτημα VΙΙ Γ και, ενδεχομένως,
κάθε άλλο πληροφοριακό στοιχείο που κρίνεται
αναγκαίο από τον ανάδοχο σύμβασης παραχώρησης
δημοσίων έργων, χρησιμοποιώντας τα τυποποιημένα
έντυπα που εγκρίνει η Επιτροπή σύμφωνα με τη διαδικασία
της παραγράφου 2 του άρθρου 77 της Οδηγίας
2004/18/ΕΚ.
3. Η προκήρυξη δημοσιεύεται σύμφωνα με τις παραγράφους
2 έως 8 του άρθρου 131 του παρόντος.
4. Το άρθρο 132 του παρόντος που αφορά την εκούσια
δημοσίευση των προκηρύξεων εφαρμόζεται επίσης.

Άρθρο 168
Προθεσμίες για την παραλαβή των αιτήσεων
συμμετοχής και την παραλαβή των προσφορών
Στις συμβάσεις έργων που συνάπτονται από τους
αναδόχους σύμβασης παραχώρησης δημοσίων έργων,
οι οποίοι δεν είναι αναθέτουσες αρχές, οι ανάδοχοι
παραχώρησης ορίζουν την προθεσμία παραλαβής των
αιτήσεων συμμετοχής, η οποία δεν μπορεί να είναι μικρότερη
των τριάντα επτά (37) ημερών από την ημερομηνία
αποστολής της προκήρυξης διαγωνισμού ή της
πρόσκλησης για την υποβολή των προσφορών.
Εφαρμόζονται οι παράγραφοι 5, 6 και 7 του άρθρου
133 του παρόντος.
ΚΕΦΑΛΑΙΟ IH΄
ΔΙΚΑΣΤΙΚΗ ΠΡΟΣΤΑΣΙΑ
(ν. 2522/1997, ΦΕΚ 178 Α΄)

Άρθρο 169
Πεδίο εφαρμογής
Οι διαφορές που αναφύονται κατά τη διαδικασία που
προηγείται της σύναψης συμβάσεων δημοσίων έργων,
διέπονται από τις διατάξεις του παρόντος κεφαλαίου,
εφόσον η σύμβαση εμπίπτει στο πεδίο εφαρμογής των
οδηγιών ΕΟΚ1993/37, (ΕΕ L199/9.8.1993), ΕΟΚ1993/36,
(ΕΕ L199/199.8.1993) και ΕΟΚ1992/50, (ΕΕ L209/24.7.1992)
ή στις διατάξεις με τις οποίες οι εν λόγω οδηγίες έχουν
μεταφερθεί στην εσωτερική έννομη τάξη.

Άρθρο 170
Έκταση δικαστικής προστασίας
1. Κάθε ενδιαφερόμενος, ο οποίος έχει ή είχε συμφέρον
να του ανατεθεί συγκεκριμένη σύμβαση δημοσίων
έργων και έχει υποστεί ή ενδέχεται να υποστεί ζημία
από παράβαση της κοινοτικής ή εσωτερικής νομοθεσίας,
δικαιούται να ζητήσει, κατά τα οριζόμενα ειδικότερα στα
επόμενα άρθρα, προσωρινή δικαστική προστασία, ακύρωση
ή αναγνώριση ως άκυρης της παράνομης πράξης
της αναθέτουσας αρχής και επιδίκαση αποζημίωσης.
2. Η δικαιοδοσία, η αρμοδιότητα και η διαδικασία εκδίκασης
των σχετικών διαφορών, εφόσον δεν ορίζεται
διαφορετικά στο παρόν κεφάλαιο, ρυθμίζονται κατά τις
ισχύουσες διατάξεις.

Άρθρο 171
Προσωρινή δικαστική προστασία
1. Ο ενδιαφερόμενος μπορεί να ζητήσει προσωρινή
δικαστική προστασία για να αρθεί πιθανολογούμενη
παράβαση ή να αποτραπεί περαιτέρω ζημία στα συμφέροντά
του.
2. Πριν υποβάλει την αίτηση ασφαλιστικών μέτρων ο
ενδιαφερόμενος οφείλει, μέσα σε προθεσμία πέντε (5)
ημερών, αφότου έλαβε γνώση με οποιονδήποτε τρόπο
της παράνομης πράξης ή παράλειψης, να ασκήσει προσφυγή
ενώπιον της αναθέτουσας αρχής, προσδιορίζοντας
ειδικώς τις νομικές και πραγματικές αιτιάσεις που
δικαιολογούν το αίτημά του. Η προσφυγή κοινοποιείται
με την φροντίδα του προσφεύγοντος στον εκπρόσωπο
ή τον αντίκλητο κάθε θιγομένου από τυχόν ολική ή μερική
παραδοχή της προσφυγής. Δεν απαιτείται άσκηση
προσφυγής κατά πράξης, η οποία δέχεται εν όλω η εν
μέρει προσφυγή άλλου προσώπου. Η αναθέτουσα αρχή
οφείλει να αποφανθεί αιτιολογημένα μέσα σε προθεσμία
δέκα (10) ημερών από την άσκηση της προσφυγής
και, αν την κρίνει βάσιμη, λαμβάνει τα κατάλληλα μέτρα.
Αν παρέλθει άπρακτη η προθεσμία τεκμαίρεται η απόρριψη
της προσφυγής. Οι διατάξεις της παραγράφου
αυτής δεν θίγουν διατάξεις της κείμενης νομοθεσίας
που προβλέπουν άσκηση διοικητικών προσφυγών κατά
τη διεξαγωγή δημοσίων διαγωνισμών.
3. Η αίτηση ασφαλιστικών μέτρων κατατίθεται στο
αρμόδιο δικαστήριο μέσα σε προθεσμία δέκα (10) ημερών
από τη ρητή ή σιωπηρή απόρριψη της προσφυγής
και δεν επιτρέπεται να περιέχει αιτιάσεις διαφορετικές
από τις αιτιάσεις της προσφυγής. Η προθεσμία για την
άσκηση της προσφυγής, η άσκηση αυτής, καθώς και η
προθεσμία για την άσκηση της αίτησης ασφαλιστικών
μέτρων κωλύουν τη σύναψη της σύμβασης. Ο αρμόδιος
για την εκδίκαση της αίτησης δικαστής, και επί πολυμελών
δικαστηρίων ο πρόεδρος του οικείου τμήματος,
ορίζει με πράξη του την ημέρα και ώρα εκδίκασης της
αίτησης, καθώς και την προθεσμία κλήτευσης. Η ημερομηνία
εκδίκασης δεν πρέπει να απέχει πέραν των
δεκαπέντε (15) ημερών από την κατάθεση της αίτησης,
η δε προθεσμία κλήτευσης δεν μπορεί να είναι μικρότερη
από δέκα (10) ημέρες. Αντίγραφο της αίτησης
με κλήση κοινοποιείται με τη φροντίδα του αιτούντος
προς την καθ’ ής η αίτηση αναθέτουσα αρχή και προς
κάθε τρίτο ενδιαφερόμενο, του οποίου την κλήτευση
θεωρεί αναγκαία ο δικαστής. Κάθε ενδιαφερόμενος,
του οποίου επηρεάζονται τα συμφέροντα, δικαιούται
να ασκήσει παρέμβαση. Οι διάδικοι οφείλουν να προσκομίσουν
κατά την εκδίκαση της υπόθεσης όλα τα
κρίσιμα έγγραφα και τα λοιπά αποδεικτικά μέσα που
έχουν στη διάθεσή τους.
4. Ο αρμόδιος κατά την προηγούμενη παράγραφο
δικαστής μπορεί, με την κατάθεση της αίτησης και μετά
κλήση της αναθέτουσας αρχής προ είκοσι τεσσάρων
(24) ωρών να εκδώσει προσωρινή διαταγή, που καταχωρίζεται
κάτω από την αίτηση και περιέχει αποκλειστικά
τα μέτρα, τα οποία πρέπει να ληφθούν ως την
έκδοση της απόφασης. Η προσωρινή διαταγή μπορεί
να ανακληθεί είτε από το δικαστή που τη χορήγησε,
ύστερα από αίτηση της αναθέτουσας αρχής και αφού
κληθεί προς ακρόαση ο αιτών προ είκοσι τεσσάρων
(24) ωρών, είτε από το δικαστήριο που θα δικάσει την
αίτηση ασφαλιστικών μέτρων.
5. Η αίτηση ασφαλιστικών μέτρων γίνεται δεκτή, εφόσον
πιθανολογείται σοβαρά η παράβαση κανόνα του
κοινοτικού ή του εσωτερικού δικαίου και η λήψη του
μέτρου είναι αναγκαία για να αρθούν τα δυσμενή από
την παράβαση αποτελέσματα ή να αποτραπεί η ζημία
των συμφερόντων του αιτούντος. Η αίτηση όμως μπορεί
να απορριφθεί, αν, από τη στάθμιση της βλάβης του
αιτούντος των συμφερόντων τρίτων και του δημοσίου
συμφέροντος, κρίνεται ότι οι αρνητικές συνέπειες από
την παραδοχή θα είναι σοβαρότερες από την ωφέλεια
του αιτούντος. Η απόρριψη της αίτησης, για οποιονδήποτε
λόγο, δεν θίγει άλλα δικαιώματα του αιτούντος.
6. Το δικαστήριο διατάζει τα κατάλληλα ασφαλιστικά
μέτρα, χωρίς να δεσμεύεται από τις προτάσεις των διαδίκων.
Διατάζει ιδίως την αναστολή ισχύος όρων της
διακήρυξης των τευχών δημοπράτησης και οποιουδήποτε
άλλου εγγράφου σχετικού με τη διεξαγωγή του
διαγωνισμού, την αναστολή εκτέλεσης οποιασδήποτε
πράξης της αναθέτουσας αρχής, την απαγόρευση νομικών
ή υλικών ενεργειών, την εκτέλεση των απαραίτητων
θετικών πράξεων, όπως η διατήρηση εγγράφων
και άλλων στοιχείων, καθώς και την αναστολή σύναψης
της σύμβασης. Η διάταξη του άρθρου 692 παράγραφος
4 ΚΠολΔ δεν μπορεί να παρακωλύσει τη λήψη
του κατάλληλου ασφαλιστικού μέτρου. Η απόφαση επί
της αιτήσεως ασφαλιστικών μέτρων εκδίδεται εντός
προθεσμίας δεκαπέντε (15) ημερών από την εκδίκαση
της αίτησης.
7. Η άσκηση της αίτησης ασφαλιστικών μέτρων δεν
εξαρτάται από την προηγούμενη άσκηση της αίτησης
ακυρώσεως ή της κύριας αγωγής. Η προθεσμία άσκησης
των ένδικων βοηθημάτων διακόπτεται με την κατάθεση
της αίτησης ασφαλιστικών μέτρων και αρχίζει από τη
δημοσίευση της σχετικής απόφασης. Ο διάδικος, που
πέτυχε υπέρ αυτού τη λήψη ενός ασφαλιστικού μέτρου,
οφείλει μέσα σε προθεσμία τριάντα (30) ημερών από τη
δημοσίευση ή, όπου δεν προβλέπεται δημοσίευση, από
την έκδοση της απόφασης αυτής, να ασκήσει την αίτηση
ακυρώσεως ή την κύρια αγωγή, διαφορετικά αίρεται
αυτοδικαίως η ισχύς του ασφαλιστικού μέτρου. Η δικάσιμος
για την εκδίκασή τους δεν πρέπει να απέχει πέραν
του τριμήνου από την κατάθεση του δικογράφου.

Άρθρο 172
Ακύρωση ή αναγνώριση της ακυρότητας
1. Ο ενδιαφερόμενος δικαιούται να ζητήσει την ακύρωση
ή την αναγνώριση ως άκυρης κάθε πράξης ή
παράλειψης της αναθέτουσας αρχής που παραβιάζει
κανόνα του κοινοτικού ή εσωτερικού δικαίου σχετικό
με τη διαδικασία που προηγείται της σύναψης της σύμβασης.
Ιδίως δικαιούται να ζητήσει την ακύρωση ή την
αναγνώριση της ακυρότητας όρου που περιέχεται στη
διακήρυξη, στα τεύχη δημοπράτησης ή σε άλλο έγγραφο
σχετικό με τη διαδικασία του διαγωνισμού και
αναφέρεται σε τεχνικές, οικονομικές και χρηματοδοτικές
προδιαγραφές, καθώς και των πράξεων αποκλεισμού
από τη συμμετοχή στο διαγωνισμό, αξιολόγησης
προσφορών και κατακύρωσης του αποτελέσματος του
διαγωνισμού.
2. Αν το δικαστήριο ακυρώσει ή αναγνωρίσει την ακυρότητα
πράξης ή παράλειψης της αναθέτουσας αρχής
μετά τη σύναψη της σχετικής σύμβασης, η τελευταία
δεν θίγεται, εκτός αν πριν από τη σύναψη αυτής είχε
ανασταλεί η διαδικασία κατακύρωσης του διαγωνισμού
με απόφαση ασφαλιστικών μέτρων ή προσωρινή διαταγή.
Στην περίπτωση αυτή ο ενδιαφερόμενος δικαιούται
να αξιώσει αποζημίωση, σύμφωνα με τα αναφερόμενα
στο επόμενο άρθρο.

Άρθρο 173
Αξίωση αποζημίωσης
1. Ο ενδιαφερόμενος ο οποίος αποκλείσθηκε από τη
συμμετοχή ή την ανάθεση δημοσίου έργου, προμήθειας
ή υπηρεσίας, κατά παράβαση κανόνα του κοινοτικού
ή του εσωτερικού δικαίου, δικαιούται να αξιώσει από
την αναθέτουσα αρχή αποζημίωση, κατ’ εφαρμογή των
διατάξεων των άρθρων 197 και 198 ΑΚ. Κάθε διάταξη
που αποκλείει ή περιορίζει την αξίωση αυτή δεν εφαρμόζεται.
2. Για την επιδίκαση της αποζημίωσης απαιτείται η
προηγούμενη ακύρωση ή αναγνώριση της ακυρότητας
της παράνομης πράξης ή παράλειψης από το αρμόδιο
δικαστήριο. Επιτρέπεται σώρευση της αγωγής αποζημίωσης
με την αγωγή αναγνώρισης της ακυρότητας κατά
τις κοινές διατάξεις.

Άρθρο 174
Εκτέλεση δικαστικών αποφάσεων
1. Οι αποφάσεις των δικαστηρίων, οι οποίες εκδίδονται
κατ’ εφαρμογή του παρόντος Κώδικα, εκτελούνται αφού
καταστούν αμετάκλητες με τα συνήθη μέσα αναγκαστικής
εκτέλεσης.
2. Αν ο καθ’ ού η εκτέλεση της χρηματικής απαίτησης
είναι το Ελληνικό Δημόσιο ή νομικά πρόσωπα τα οποία
κατά το νόμο απολαύουν των διαδικαστικών του προνομίων,
η εκτέλεση μπορεί να γίνει επί της ιδιωτικής
περιουσίας και μόνο αφού παρέλθει προθεσμία τριών
(3) μηνών από την επίδοση, με δικαστικό επιμελητή,
σχετικής αίτησης προς καταβολή του ποσού που έχει
επιδικασθεί, μαζί με τον προς εκτέλεση τίτλο.

Άρθρο 175
Συνεργασία των ελληνικών αρχών
με την Ευρωπαϊκή Επιτροπή
1. Όταν η Ευρωπαϊκή Επιτροπή θεωρεί ότι έχει διαπραχθεί
σαφής και κατάφωρη παράβαση των κοινοτικών
διατάξεων, οι οποίες ρυθμίζουν τη διαδικασία σύναψης
συμβάσεων δημοσίου έργου, ζητεί την άρση αυτής. Η
υπηρεσία του αρμόδιου Υπουργείου που παρέλαβε τη
γνωστοποίηση διαβιβάζει μέσα σε είκοσι μία (21) ημέρες
στην Ευρωπαϊκή Επιτροπή τα ακόλουθα στοιχεία:
α) βεβαίωση ότι η παράβαση έχει αρθεί ή
β) αιτιολογημένη απάντηση με την οποία εξηγεί για
ποιο λόγο δεν έγινε καμιά επανορθωτική ενέργεια ή
γ) γνωστοποίηση ότι η διαδικασία σύναψης της υπόψη
σύμβασης έχει ανασταλεί, είτε με πρωτοβουλία της
αναθέτουσας αρχής είτε ύστερα από αίτηση ασφαλιστικών
μέτρων, σύμφωνα με τις διατάξεις του άρθρου
171 του παρόντος.
2. Η αναθέτουσα αρχή υποχρεούται, μέσα σε πέντε (5)
ημέρες από τότε που θα της ζητηθεί από την αρμόδια
να παράσχει τις πληροφορίες της προηγούμενης παραγράφου
υπηρεσία του Υπουργείου να αποστείλει σε
αυτή κάθε σχετικό με την πιθανολογούμενη παράβαση
στοιχείο.
3. Στην περίπτωση που σύμφωνα με την παράγραφο
1β΄ γνωστοποιηθεί στην Ευρωπαϊκή Επιτροπή ότι δεν
έγινε καμία επανορθωτική ενέργεια λόγω εκκρεμούς αίτησης
ασφαλιστικών μέτρων, η υπηρεσία του αρμόδιου
Υπουργείου ενημερώνει την Ευρωπαϊκή Επιτροπή για το
αποτέλεσμα της δίκης, όταν αυτό γίνει γνωστό.
4. Στην περίπτωση που σύμφωνα με την παράγραφο
1γ΄ γνωστοποιηθεί ότι έχει χορηγηθεί αναστολή, η
υπηρεσία του αρμόδιου Υπουργείου γνωστοποιεί στην
Ευρωπαϊκή Επιτροπή την τυχόν ανάκληση της αναστολής
ή την έναρξη νέας διαδικασίας σύναψης σύμβασης
που συνδέεται στο σύνολό της ή κατά ένα μέρος με
την προηγούμενη διαδικασία. Η νέα αυτή γνωστοποίηση
πρέπει να βεβαιώνει ότι η πιθανολογούμενη παράβαση
έχει αρθεί ή να περιέχει αιτιολογημένη απάντηση και
να εξηγεί για ποιο λόγο δεν έγινε καμία επανορθωτική
ενέργεια.
5. Οι υπηρεσίες των αρμόδιων Υπουργείων διαβιβάζουν
κάθε χρόνο στην Ευρωπαϊκή Επιτροπή πριν από την 1η
Μαρτίου πληροφοριακά στοιχεία σχετικά με τα ένδικα
βοηθήματα παροχής δικαστικής προστασίας κατά το
παρόν κεφάλαιο. Οι αναθέτουσες αρχές οφείλουν να
διαβιβάζουν στο αρμόδιο Υπουργείο τα απαιτούμενα για
την ενημέρωση της Ευρωπαϊκής Επιτροπής στοιχεία τα
οποία καθορίζονται από την Ευρωπαϊκή Επιτροπή σε
συνεννόηση με τη Συμβουλευτική Επιτροπή για τις συμβάσεις
του Δημοσίου και ανακοινώνονται με εγκύκλιο.
6. Ως αρμόδιο Υπουργείο, κατά την έννοια του παρόντος
άρθρου, νοείται το Υπουργείο Περιβάλλοντος,
Χωροταξίας και Δημόσιων Έργων για τις συμβάσεις δημοσίων
έργων, το Υπουργείο Ανάπτυξης για τις συμβάσεις
κρατικών προμηθειών και το Υπουργείο Οικονομίας
και Οικονομικών για τις συμβάσεις υπηρεσιών. Με κοινή
απόφαση των τριών Υπουργών μπορεί να ανατίθεται
η κατά το παρόν άρθρο αρμοδιότητα συνεργασίας με
την Ευρωπαϊκή Επιτροπή και για τους τρεις τομείς σε
μία υπάρχουσα ή συνιστώμενη αρχή.

  ΜΕΡΟΣ V
ΕΙΔΙΚΕΣ ΔΙΑΤΑΞΕΙΣ


Άρθρο 176
Προδιαγραφές και Κανονισμοί Έργων
1. Με απόφαση του Υπουργού Περιβάλλοντος, Χωροταξίας
και Δημόσιων Έργων εγκρίνονται προδιαγραφές
και κανονισμοί που αναφέρονται στον τρόπο κατασκευής
των έργων και στην ποιότητα, στον τρόπο σύνθεσης
και επεξεργασίας, στη χρήση και στον έλεγχο των
υλικών κατασκευής των έργων. Με την απόφαση αυτή
μπορεί να ορίζεται αν οι θεσπιζόμενες προδιαγραφές
είναι υποχρεωτικές σε κάθε περίπτωση ή ισχύουν προαιρετικά
ή ισχύουν ως ελάχιστα όρια.
2. Για την τήρηση και εφαρμογή των προδιαγραφών
και κανονισμών της προηγούμενης παραγράφου
τα αρμόδια όργανα του Υπουργείου Περιβάλλοντος,
Χωροταξίας και Δημόσιων Έργων επιτρέπεται να διενεργούν
ελέγχους στον τόπο παραγωγής των υλικών
ή κατασκευής του έργου και στα μέσα μεταφοράς των
υλικών. Σε περίπτωση που διαπιστώνεται παράβαση, τα
όργανα αυτά συντάσσουν σχετική έκθεση και αν διαπιστωθεί
ακαταλληλότητα των υλικών, προβαίνουν στην
κατάσχεση αυτών σε οποιονδήποτε και αν ανήκουν.
Για τις παραβάσεις του παρόντος άρθρου οι τεχνικοί
υπάλληλοι του Υπουργείου Περιβάλλοντος, Χωροταξίας
και Δημόσιων Έργων θεωρούνται ανακριτικοί υπάλληλοι
και υπάγονται ως προς τα σχετικά με την αρμοδιότητα
αυτή καθήκοντά τους στον Εισαγγελέα Πλημμελειοδικών.
3. Η παράβαση των διατάξεων του παρόντος άρθρου
και των κανονιστικών αποφάσεων που εκδίδονται με
εξουσιοδότησή του διώκεται και τιμωρείται σύμφωνα
με τις διατάξεις του άρθρου 458 του Ποινικού Κώδικα.
Επιπλέον, κατά των παραβατών επιβάλλεται με απόφαση
του Υπουργού Περιβάλλοντος, Χωροταξίας και
Δημόσιων Έργων πρόστιμο, το οποίο δεν μπορεί να είναι
κατώτερο των οκτακοσίων ογδόντα (880) ευρώ και ανώτερο
των εβδομήντα τριών χιλιάδων και πεντακοσίων
(73.500) ευρώ συνολικά κατά περίπτωση ελέγχου, εφόσον
πρόκειται για παράβαση ή παραβάσεις κανονισμών
ή υποχρεωτικών προδιαγραφών που αναφέρονται στον
τρόπο κατασκευής των δημόσιων ή ιδιωτικών έργων,
σύμφωνα και με τις οικείες συμβάσεις και τις εγκεκριμένες
μελέτες ή στην ποιότητα, στον τρόπο σύνθεσης
και επεξεργασίας, στη μεταφορά, στη χρήση και στον
έλεγχο των υλικών κατασκευής των έργων. Σε περίπτωση
που η παράβαση επηρεάζει ή μπορεί, αιτιολογημένα,
να επηρεάσει ουσιαστικά τις βασικές απαιτήσεις που
πρέπει να πληρούν τα δομικά υλικά και έργα, σύμφωνα
με τις διατάξεις του π.δ. 334/1994 (ΦΕΚ 176 Α΄), ιδιαίτερα
τη μηχανική αντοχή, την ευστάθεια, την πυρασφάλεια,
την υγιεινή, την υγεία και το περιβάλλον ή την ασφάλεια
χρήσης, το πρόστιμο δεν μπορεί να είναι κατώτερο
των δεκαπέντε χιλιάδων (15.000) ευρώ για καθεμία από
τις παραβάσεις αυτές, ανερχόμενο συνολικά κατά περίπτωση
ελέγχου μέχρι το προαναφερόμενο όριο. Το
ύψος του προστίμου κλιμακώνεται ανάλογα με τη βαρύτητα
της διαπιστούμενης παράβασης. Τα ποσά αυτά
του προστίμου αυξάνονται με απόφαση του Υπουργού
Περιβάλλοντος, Χωροταξίας και Δημόσιων Έργων.
4. Ειδικά καθόσον αφορά στον έλεγχο και στις κυρώσεις
για το σκυρόδεμα, στην περίπτωση που διαπιστώνονται
παραβάσεις του Κανονισμού Τεχνολογίας
Σκυροδέματος, όπως κάθε φορά ισχύει πέραν από αυτές
που επισύρουν πρόστιμο κατά το τρίτο εδάφιο της
προηγούμενης παραγράφου, επιβάλλονται κατά εύλογη
κρίση και πρόστιμα για καθεμία από τις παραβάσεις
αυτές, πάντοτε με τον περιορισμό του ανώτατου ορίου
του συνολικού κατά έλεγχο προστίμου.
5. Η έκθεση ελέγχου, με μνεία και των τυχόν απόψεων
του ελεγχόμενου, υποβάλλεται στον Προϊστάμενο της
αρμόδιας για τον ποιοτικό έλεγχο υπηρεσίας του φορέα
ελέγχου. Ο Προϊστάμενος θεωρεί την έκθεση μέσα σε
προθεσμία δέκα (10) εργάσιμων ημερών και μέσα στην
ίδια προθεσμία την κοινοποιεί στον ελεγχόμενο, ο οποίος
μπορεί μέσα σε ανατρεπτική προθεσμία δεκαπέντε
(15) εργάσιμων ημερών να καταθέσει στην υπηρεσία
αυτή τυχόν αντιρρήσεις του επ’ αυτών. Η έκθεση, οι
τυχόν αντιρρήσεις, οι επ’ αυτών παρατηρήσεις της υπηρεσίας
και κάθε άλλο σχετικό στοιχείο διαβιβάζονται
αμέσως στην αρμόδια Γενική Διεύθυνση Ποιότητας της
Γενικής Γραμματείας Δημόσιων Έργων του Υπουργείου
Περιβάλλοντος, Χωροταξίας και Δημόσιων Έργων, η
οποία εισηγείται στον Υπουργό.
6. Ο Υπουργός αποφαίνεται για τις τυχόν υποβληθείσες
αντιρρήσεις, την επιβολή και το ποσό του προστίμου.
Η απόφαση αυτή αποτελεί τίτλο βεβαίωσης
στην αρμόδια Δημόσια Οικονομική Υπηρεσία (Δ.Ο.Υ.). Το
πρόστιμο είναι δημόσιο έσοδο και εισπράττεται κατά
τον Κώδικα Είσπραξης Δημοσίων Εσόδων. Από το έσοδο
αυτό αποδίδεται στον Οργανισμό Αντισεισμικού Σχεδιασμού
και Προστασίας (ΟΑΣΠ) ποσοστό που καθορίζεται
με κοινή απόφαση των Υπουργών Περιβάλλοντος,
Χωροταξίας και Δημόσιων Έργων και Οικονομίας και
Οικονομικών. Με την κοινή απόφαση αυτή καθορίζεται
ο τρόπος απόδοσης των σχετικών ποσών και κάθε άλλη
λεπτομέρεια.
Οι αποφάσεις επιβολής προστίμου εφόσον αφορούν
εργοληπτικές επιχειρήσεις κοινοποιούνται στη Διεύθυνση
Μητρώων και Τεχνικών Επαγγελμάτων του Υπουργείου
Περιβάλλοντος, Χωροταξίας και Δημόσιων Έργων.
7. Η ανακοπή κατά της πράξης επιβολής προστίμου
ασκείται ενώπιον του τριμελούς διοικητικού εφετείου,
το οποίο δικάζει σε πρώτο και τελευταίο βαθμό.
8. Η διαδικασία επιβολής της διοικητικής ποινής του
προστίμου είναι ανεξάρτητη από την ποινική ευθύνη.
Για την τελευταία αυτή περίπτωση ο Προϊστάμενος
της αρμόδιας υπηρεσίας του φορέα ελέγχου διαβιβάζει
την έκθεση ελέγχου, μαζί με τις τυχόν αντιρρήσεις
του ελεγχόμενου και τις επ’ αυτών παρατηρήσεις της
υπηρεσίας στον αρμόδιο Εισαγγελέα, αμέσως μετά τη
λήξη της προθεσμίας υποβολής αντιρρήσεων.
9. Οι διατάξεις του άρθρου αυτού εφαρμόζονται γενικά
σε όλα τα έργα, δημόσια και ιδιωτικά.

Άρθρο 177
Επιθεώρηση των δημοσίων έργων
1. Για τη διαρκή (περιοδική ή έκτακτη) επιθεώρηση των
έργων που εκτελούνται από τους φορείς του δημόσιου
τομέα, όπως κάθε φορά ορίζεται, συνιστάται Σώμα
Επιθεωρητών Δημόσιων Έργων (Σ.Ε.Δ.Ε.), που υπάγεται
απευθείας στον Υπουργό Περιβάλλοντος, Χωροταξίας
και Δημόσιων Έργων.
2. Επιθεωρητές Δημόσιων Έργων ορίζονται, με ανάθεση
καθηκόντων, υπάλληλοι του Υπουργείου Περιβάλλοντος,
Χωροταξίας και Δημόσιων Έργων ή άλλων
Υπουργείων ή Περιφερειών ή κάθε βαθμίδας οργανισμών
τοπικής αυτοδιοίκησης ή υπηρεσιών ή Ν.Π.Δ.Δ. ή άλλων
νομικών προσώπων του ευρύτερου δημόσιου τομέα ή
αξιωματικοί των ενόπλων δυνάμεων και συνταξιούχοι
του Δημοσίου ή του ευρύτερου δημόσιου τομέα που:
α) Ανήκουν σε κατηγορία ΠΕ, αν πρόκειται για μόνιμους
υπαλλήλους δημόσιας υπηρεσίας ή Ν.Π.Δ.Δ. ή οργανισμών
τοπικής αυτοδιοίκησης ή είναι διπλωματούχοι
ανώτατου εκπαιδευτικού ιδρύματος, αν πρόκειται για
υπαλλήλους με άλλη σχέση ή για υπαλλήλους άλλων
φορέων του δημόσιου τομέα ή για συνταξιούχους του
Δημοσίου ή του ευρύτερου δημόσιου τομέα, εφόσον διαθέτουν
εξειδικευμένη εμπειρία λόγω της προϋπηρεσίας
τους σε συγκεκριμένους τομείς ή είναι διπλωματούχοι
μηχανικοί Ε.Μ.Π. ή άλλων ισότιμων σχολών, αν πρόκειται
για αξιωματικούς των Ενόπλων Δυνάμεων.
β) Έχουν δωδεκαετή τουλάχιστον υπηρεσία στο Δημόσιο
ή σε άλλο φορέα του δημόσιου τομέα ή στις
Ένοπλες Δυνάμεις και το πολύ πενταετή απομάκρυνση
από την ενεργό υπηρεσία για τους συνταξιούχους.
γ) Έχουν οκταετή τουλάχιστον βεβαιωμένη εμπειρία
σε θέματα που σχετίζονται με την παραγωγή των έργων
και
δ) Έχουν ουσιαστικά προσόντα (όπως κατάρτιση,
ήθος) για την εκτέλεση των καθηκόντων τους και ιδίως
ικανότητα στη γρήγορη και διεισδυτική διάγνωση
των προβλημάτων που παρουσιάζονται στις διάφορες
φάσεις παραγωγής των έργων και στην αντικειμενική
κριτική των λύσεων που δίνονται στα προβλήματα
αυτά. Οι συνταξιούχοι του Δημοσίου δεν θα πρέπει να
καλύπτουν ποσοστό του συνόλου των θέσεων των επιθεωρητών
μεγαλύτερο του δεκαπέντε τοις εκατό (15%),
ενώ το αντίστοιχο ποσοστό για τους Αξιωματικούς των
Ενόπλων Δυνάμεων ορίζεται σε έξι τοις εκατό (6%).
3. Η ανάθεση καθηκόντων γίνεται κατά αποκλειστική
απασχόληση με απόφαση του Υπουργού Περιβάλλοντος,
Χωροταξίας και Δημόσιων Έργων, περίληψη της
οποίας δημοσιεύεται στην Εφημερίδα της Κυβερνήσεως.
Για υπαλλήλους, εκτός από αυτούς που υπηρετούν στο
Υπουργείο Περιβάλλοντος, Χωροταξίας και Δημόσιων
Έργων, απαιτείται κοινή απόφαση του Υπουργού Περιβάλλοντος,
Χωροταξίας και Δημόσιων Έργων και του
αρμόδιου Υπουργού ή του αρμόδιου οργάνου διοίκησης.
Εφόσον για την ανάθεση καθηκόντων σε υπαλλήλους
απαιτείται μετάθεσή τους, αυτή προηγείται της απόφασης
ανάθεσης των καθηκόντων. Αν πρόκειται για
συνταξιούχο, προηγείται πρόσκληση πρόσληψης μέσω
του τύπου και του ενημερωτικού δελτίου του Τ.Ε.Ε.. Η
ανάθεση καθηκόντων Επιθεωρητή Δημόσιων Έργων σε
δημόσιους υπαλλήλους Υπουργείων γίνεται για πενταετή
θητεία που μπορεί να ανανεώνεται. Η ανάθεση καθηκόντων
σε όλους τους άλλους γίνεται για τριετή θητεία
που μπορεί να ανανεώνεται. Ανάκληση της ανάθεσης
καθηκόντων πριν από τη λήξη της θητείας γίνεται μόνο
για σπουδαίο λόγο ύστερα από αιτιολογημένη γνώμη
του υπηρεσιακού συμβουλίου του αρμόδιου για τους
υπαλλήλους της Γ.Γ.Δ.Ε. του Υπουργείου Περιβάλλοντος,
Χωροταξίας και Δημόσιων Έργων ή ύστερα από αίτηση
του Επιθεωρητή και αποδοχή της από τον Υπουργό
Περιβάλλοντος, Χωροταξίας και Δημόσιων Έργων.
4. Ανάθεση καθηκόντων των Επιθεωρητών Δημόσιων
Έργων κατά τις διατάξεις του άρθρου αυτού μπορεί να
γίνει σε πενήντα (50) κατ’ ανώτατο όριο υπαλλήλους
ή αξιωματικούς των Ενόπλων Δυνάμεων χωρίς αύξηση
των αντίστοιχων οργανικών θέσεων ή συνταξιούχους
του δημόσιου ή του ευρύτερου δημόσιου τομέα. Το
πιο πάνω ανώτατο όριο του αριθμού των Επιθεωρητών
Δημόσιων Έργων μπορεί να αυξηθεί με προεδρικό
διάταγμα, που εκδίδεται με πρόταση των Υπουργών
Εσωτερικών και Περιβάλλοντος, Χωροταξίας και Δημόσιων
Έργων.
5. Οι Επιθεωρητές Δημόσιων Έργων διατηρούν τη θέση
από την οποία προέρχονται, σταδιοδρομούν, εξελίσσονται
και ασφαλίζονται κανονικά στην υπηρεσία από
την οποία προέρχονται και γενικά η υπηρεσία τους ως
Επιθεωρητών θεωρείται για κάθε συνέπεια ως υπηρεσία
στη θέση και την κατάσταση από την οποία προέρχονται,
στην οποία και επανέρχονται αυτοδίκαια μετά
τη λήξη ή τυχόν ανάκληση της ανάθεσης καθηκόντων
τους. Για τη δυνατότητα εξέλιξης του υπαλλήλου, στον
οποίο ανατίθενται καθήκοντα Επιθεωρητή Δημόσιων
Έργων, ο χρόνος της θητείας στη θέση αυτή λογίζεται
ότι διανύθηκε σε θέση Προϊστάμενου Διεύθυνσης,
προκειμένου να μπορεί να κριθεί ο υπάλληλος για θέση
Προϊστάμενου Γενικής Διεύθυνσης εφόσον έχει συνολική
υπηρεσία άνω των είκοσι (20) ετών.
6. Οι Επιθεωρητές Δημόσιων Έργων που δεν έχουν
την ιδιότητα του δημοσίου υπαλλήλου έχουν, κατά τη
διάρκεια της θητείας τους, όλες τις υποχρεώσεις και
ευθύνες και υπόκεινται στους περιορισμούς που προβλέπονται
για τους δημοσίους υπαλλήλους.
7. Το έργο της επιθεώρησης κατευθύνεται, παρακολουθείται,
ελέγχεται και γενικά εποπτεύεται από Εποπτικό
Συμβούλιο που απαρτίζεται από τον Γενικό Γραμματέα
της Γενικής Γραμματείας Δημόσιων Έργων του
Υπουργείου Περιβάλλοντος, Χωροταξίας και Δημόσιων
Έργων ως πρόεδρο και τρία μέλη Επιθεωρητές Δημόσιων
Έργων, που ορίζονται από τον Υπουργό Περιβάλλοντος,
Χωροταξίας και Δημόσιων Έργων και ασκούν
τα καθήκοντά τους αυτά παράλληλα με το έργο της
επιθεώρησης, το οποίο αναλαμβάνουν ως Επιθεωρητές
Δημόσιων Έργων. Το Εποπτικό Συμβούλιο υποβάλλει
στον Υπουργό Περιβάλλοντος, Χωροταξίας και Δημόσιων
Έργων εξαμηνιαίες εκθέσεις για την πορεία και
αποτελεσματικότητα της επιθεώρησης και προτείνει
μέτρα για τη βελτίωση της αποτελεσματικότητας της
επιθεώρησης και γενικά του ελέγχου. Ο πρόεδρος του
Εποπτικού Συμβουλίου ασκεί όλα τα προβλεπόμενα από
τις ισχύουσες διατάξεις καθήκοντα προϊσταμένου των
Επιθεωρητών Δημόσιων Έργων. Για τα καθήκοντα αυτά
μπορεί να εξουσιοδοτεί γενικά ή ειδικά τα άλλα μέλη
του Εποπτικού Συμβουλίου.
8. Ο τρόπος διεξαγωγής των επιθεωρήσεων, οι υποχρεώσεις
και τα καθήκοντα των Επιθεωρητών Δημόσιων
Έργων κατά τη διενέργεια επιθεωρήσεων, οι αντίστοιχες
υποχρεώσεις των υπηρεσιών των φορέων κατασκευής
των έργων, τα θέματα που σχετίζονται με την
ανακοίνωση των αποτελεσμάτων της επιθεώρησης, οι
απαραίτητοι όροι εχεμύθειας και χαρακτηρισμού του
απορρήτου και γενικά κάθε θέμα, που σχετίζεται με τις
βασικές και γενικές αρχές της επιθεώρησης και της
αποτελεσματικότητας του ελέγχου, ρυθμίζεται με την
αριθμ. ΕΔ2α/01/ 71/Φ.Ν. 294/1986 (ΦΕΚ 374 Β΄) απόφαση
του Υπουργού Περιβάλλοντος, Χωροταξίας και Δημόσιων
Έργων. Η απόφαση αυτή μπορεί να τροποποιηθεί με
πρόταση του Εποπτικού Συμβουλίου που εγκρίνεται από
τον Υπουργό Περιβάλλοντος, Χωροταξίας και Δημόσιων
Έργων. Οι Επιθεωρητές Δημόσιων Έργων βοηθούνται
στο έργο τους από την αρμόδια για την επιθεώρηση
των έργων οργανική μονάδα της Γενικής Γραμματείας
Δημόσιων Έργων, που τους παρέχει την απαραίτητη
διοικητική μέριμνα.
9. Οι αρχές ή τα όργανα των φορέων του δημόσιου
τομέα, που είναι αποδέκτες των εκθέσεων ή πορισμάτων
επιθεώρησης δημόσιων έργων της ευθύνης τους,
υποχρεούνται να πληροφορούν τον Υπουργό Περιβάλλοντος,
Χωροταξίας και Δημόσιων Έργων και το Σ.Ε.Δ.Ε.
για τα μέτρα που έλαβαν ή προτίθενται να λάβουν, αν
και εφόσον από την επιθεώρηση προκύπτει η ανάγκη
λήψης μέτρων, για την περαιτέρω εύρυθμη πορεία παραγωγής
του έργου ή για τους υπεύθυνους της παραγωγής
του.
10. Με απόφαση του Υπουργού Περιβάλλοντος, Χωροταξίας
και Δημόσιων Έργων, που δημοσιεύεται στην
Εφημερίδα της Κυβερνήσεως, μπορεί να συνιστώνται
Γραφεία του Σώματος Επιθεωρητών Δημόσιων Έργων
στις έδρες των Περιφερειών του Κράτους. Με την απόφαση
αυτή ρυθμίζεται κάθε σχετική λεπτομέρεια.
11. Οι Επιθεωρητές Δημόσιων Έργων δεν εξετάζονται
και δεν διώκονται για γνώμη που διατύπωσαν κατά την
άσκηση των καθηκόντων τους. Εξαιρούνται των ανωτέρω,
η περίπτωση δόλου και η παραβίαση του απορρήτου
των πληροφοριών και στοιχείων που περιήλθαν
σε γνώση τους κατά την άσκηση των καθηκόντων τους.
Σε περιπτώσεις κατά τις οποίες οι ανωτέρω Επιθεωρητές
διώκονται για πράξεις ή παραλείψεις στις οποίες
προέβησαν, κατά την εκτέλεση των καθηκόντων τους,
μπορούν να παρίστανται ενώπιον των δικαστηρίων με
μέλη του Νομικού Συμβουλίου του Κράτους (Ν.Σ.Κ.), υπό
την προϋπόθεση ότι το σχετικό αίτημα θα εγκριθεί από
τον Πρόεδρο του Ν.Σ.Κ..

Άρθρο 178
Λαϊκή συμμετοχή στα αναπτυξιακά έργα
1. Για τη λαϊκή συμμετοχή και την αξιοποίηση της
λαϊκής αποταμίευσης στην εκτέλεση δημόσιων έργων,
μέσα στα πλαίσια αναπτυξιακών προγραμμάτων περιοχών
της χώρας επιτρέπεται:
α) Η εκτέλεση δημόσιων έργων από εταιρείες λαϊκής
βάσης ή συνεταιρισμούς ή επιχειρήσεις των Ο.Τ.Α. και
η συμμετοχή του Δημοσίου στη δαπάνη του έργου με
επιχορήγηση ή δάνειο ή παραχώρηση στην εταιρεία ή
στο συνεταιρισμό ή την επιχείρηση για ορισμένο χρόνο
της αποκλειστικής εκμετάλλευσης του έργου ή άλλων
επιχειρηματικών δραστηριοτήτων που συνδέονται με
το έργο ή το εξυπηρετούν ή εξυπηρετούνται απ’ αυτό.
Η επιχορήγηση, το δάνειο και η παραχώρηση μπορεί
να γίνεται και σε συνδυασμό μεταξύ τους.
β) Η εκτέλεση δημόσιων έργων από εταιρείες μικτής
οικονομίας στο κεφάλαιο των οποίων συμμετέχει το
Δημόσιο ή άλλοι φορείς του δημόσιου τομέα κατά ποσοστό
συνολικά ανώτερο του πενήντα τοις εκατό (50%).
Στις εταιρείες αυτές μπορεί επίσης να γίνεται επιχορήγηση,
δανεισμός ή παραχώρηση της εκμετάλλευσης
όπως στην προηγούμενη περίπτωση α΄.
2. Με κοινή απόφαση των Υπουργών Οικονομίας
και Οικονομικών και Περιβάλλοντος, Χωροταξίας και
Δημόσιων Έργων, που δημοσιεύεται στην Εφημερίδα
της Κυβερνήσεως, καθορίζονται οι όροι που πρέπει να
πληρούν σε κάθε συγκεκριμένη περίπτωση οι εταιρείες
ή συνεταιρισμοί ή επιχειρήσεις της προηγούμενης
παραγράφου. Οι όροι αυτοί αναφέρονται ιδίως στη νομική
μορφή της εταιρείας, στο ποσοστό και τον τρόπο
συμμετοχής της λαϊκής αποταμίευσης στην εταιρεία ή
το συνεταιρισμό ή την επιχείρηση, την τυχόν συμμετοχή
στις εταιρείες ευρείας λαϊκής βάσης ή συνεταιρισμούς
δήμου ή κοινότητας ή άλλων φορέων του δημόσιου
τομέα ή επιχειρήσεων Ο.Τ.Α., όταν από τις διατάξεις
που διέπουν τον φορέα επιτρέπεται η συμμετοχή αυτή
και η συμμετοχή στο κεφάλαιο και εκπροσώπηση του
Δημοσίου ή άλλου φορέα του δημόσιου τομέα στις
επιχειρήσεις μικτής οικονομίας. Σε κάθε περίπτωση,
για τη σύσταση τηρούνται οι λοιπές διατάξεις της νομοθεσίας,
που διέπει την αντίστοιχη νομική μορφή. Σε
περίπτωση που στις πιο πάνω εταιρείες ή συνεταιρισμούς
ή επιχειρήσεις συμμετέχει Ο.Τ.Α., συμπράττει και
ο Υπουργός Εσωτερικών στην έκδοση της παραπάνω
κοινής απόφασης.
3. Οι υποχρεώσεις που αναλαμβάνουν οι εταιρείες ή οι
συνεταιρισμοί ή οι επιχειρήσεις για την εκτέλεση έργων,
το μέγεθος, η έκταση και το πρόγραμμα των έργων αυτών,
η συμμετοχή του Δημοσίου στη δαπάνη των έργων,
το μέρος που θα είναι δωρεάν επιχορήγηση ή δάνειο
και οι όροι χορήγησης και επιστροφής του δανείου,
οι όροι ανάληψης από την εταιρεία ή συνεταιρισμό ή
επιχείρηση τυχόν εκμετάλλευσης των έργων ή άλλων
επιχειρηματικών δραστηριοτήτων, η παρακολούθηση
και ο έλεγχος και γενικά κάθε θέμα που αναφέρεται
στην εκπλήρωση του συγκεκριμένου, κάθε φορά, σκοπού
ρυθμίζεται με σύμβαση μεταξύ του Δημοσίου και της
εταιρείας ή του συνεταιρισμού ή της επιχείρησης, που
καταρτίζεται με βάση σχετική οικονομοτεχνική μελέτη,
ύστερα από διαπραγματεύσεις. Οι βασικοί όροι της
σύμβασης εγκρίνονται προηγουμένως με κοινή απόφαση
των Υπουργών Οικονομίας και Οικονομικών, Περιβάλλοντος,
Χωροταξίας και Δημόσιων Έργων και του τυχόν
κατά περίπτωση αρμόδιου για το έργο Υπουργού. Το
Δημόσιο για την υπογραφή της σύμβασης αυτής εκπροσωπείται
αποκλειστικά από τον Υπουργό Περιβάλλοντος,
Χωροταξίας και Δημόσιων Έργων ή το όργανο
που εξουσιοδοτείται απ’ αυτόν. Περίληψη της σύμβασης
με μνεία των βασικών της όρων δημοσιεύεται στην Εφημερίδα
της Κυβερνήσεως.
4. Για την επιχορήγηση των επιχειρήσεων, την τυχόν
επιδότηση των επιτοκίων, τη συμμετοχή του Δημοσίου
στο κεφάλαιο εταιρειών μικτής οικονομίας και
κάθε άλλη συναφή δαπάνη του Δημοσίου, εγγράφεται
σχετική πίστωση στον προϋπολογισμό των δημοσίων
επενδύσεων. Τα δάνεια χορηγούνται μέσω πιστοδοτικών
οργανισμών, όπως ειδικότερα ρυθμίζεται με την απόφαση
που προβλέπει η προηγούμενη παράγραφος για
την έγκριση των βασικών όρων της σύμβασης.
5. Για τις λοιπές επενδύσεις, της εταιρείας ή του συνεταιρισμού
ή της επιχείρησης, εκτός των έργων για τα
οποία ισχύει το άρθρο αυτό, εφαρμόζονται οι διατάξεις
του ν. 1262/1982 (ΦΕΚ 70 Α΄), όπως εκάστοτε ισχύουν,
εφόσον συντρέχουν οι σχετικές προϋποθέσεις.
6. Ο Υπουργός Περιβάλλοντος, Χωροταξίας και Δημόσιων
Έργων μπορεί να εγκρίνει την εκτέλεση δημόσιου
έργου ή τμήματός του από ενδιαφερόμενο φυσικό ή
νομικό πρόσωπο με δαπάνη του και χωρίς καμιά επιβάρυνση
του Δημοσίου, ορίζοντας τους όρους με τους
οποίους θα εκτελεσθεί το έργο και θα γίνει η επίβλεψη
και παραλαβή από τις αρμόδιες υπηρεσίες. Για έργα
αρμοδιότητας άλλων φορέων η έγκριση γίνεται από το
αρμόδιο όργανο του φορέα.

  ΜΕΡΟΣ VI
ΤΕΛΙΚΕΣ ΔΙΑΤΑΞΕΙΣ


Άρθρο 179
Εξουσιοδοτικές διατάξεις
1. Όπου στις διατάξεις του παρόντος Κώδικα προβλέπεται
η έκδοση προεδρικών διαταγμάτων, αυτά
εκδίδονται με πρόταση του Υπουργού Περιβάλλοντος,
Χωροταξίας και Δημόσιων Έργων, εκτός αν ορίζεται
διαφορετικά στη σχετική διάταξη.
2. Με διάταγμα μπορούν να τροποποιούνται οι διατάξεις
που αφορούν:
α) Όλα τα ειδικότερα θέματα που αναφέρονται στη
δημοπρασία, γενικά ή κατά συστήματα υποβολής των
προσφορών.
β) Στον τρόπο υποβολής και εκτίμησης εναλλακτικών
προσφορών.
γ) Στις εγγυήσεις.
δ) Στις υποχρεώσεις αυτών που συμμετέχουν στο
διαγωνισμό.
ε) Στο χρόνο ισχύος των προσφορών.
στ) Στη σύνθεση, συγκρότηση και λειτουργία των
επιτροπών διαγωνισμού, στις οποίες, όταν συγκροτούνται
για έργα προϋπολογισμού ανώτερου της δεύτερης
τάξης του Μ.Ε.ΕΠ., συμμετέχουν εκτός των υπαλλήλων
των φορέων του δημόσιου τομέα και εκπρόσωποι των
Ο.Τ.Α., του Τεχνικού Επιμελητηρίου Ελλάδας (ΤΕΕ), των
φορέων που θα χρησιμοποιήσουν τα έργα και των εργοληπτικών
οργανώσεων. Οι επιτροπές αυτές μπορεί
να προβλέπονται κατά έργα ή κατά φορέα ή ενιαίες για
τα έργα περισσότερων φορέων σε επίπεδο νομαρχιακό,
διανομαρχιακό και εθνικό και να συμπληρώνονται με
πρόσθετα μέλη για την περίπτωση ειδικών ή μεγάλων
έργων ή προσφορών με τα συστήματα των περιπτώσεων
δ΄, στ΄ και ζ΄ του άρθρου 4 του παρόντος και γενικά
κάθε άλλη σχετική λεπτομέρεια.
ζ) Στα όργανα και τη διαδικασία έγκρισης ή ακύρωσης
του αποτελέσματος.
η) Στην υποχρέωση των διαγωνιζόμενων, κατά κατηγορίες
έργων ή συστήματα προσφορών να υποβάλουν,
εφόσον αυτό προβλέπεται στη διακήρυξη μαζί με τις
προσφορές ή σε ορισμένη προθεσμία πριν τη δημοπρασία,
τεύχος παρατηρήσεών τους για τη μελέτη με την
οποία δημοπρατείται το έργο γενικά ή για ειδικότερα
θέματα που επισημαίνονται με τη διακήρυξη.
3. Με προεδρικό διάταγμα μπορεί να καθορίζονται
διαφορετικά συστήματα προσφοράς εκτός από αυτά
που αναφέρονται στο άρθρο 4 του παρόντος.
4. Με προεδρικό διάταγμα μπορεί να καθορίζονται και
να τροποποιούνται επίσης οι διατάξεις που αφορούν:
α) στην κατάρτιση των συμβάσεων κατασκευής δημοσίων
έργων,
β) στα ποσοστά γενικών εξόδων και οφέλους που
εφαρμόζονται κατά περίπτωση,
γ) στις υποχρεώσεις των κοινοπρακτούντων αναδόχων,
δ) στα θέματα των διαφόρων προθεσμιών,
ε) στις υποχρεώσεις και ενέργειες των οργάνων της
υπηρεσίας,
στ) στη διαμονή του αναδόχου και στην εκπροσώπηση
αυτού,
ζ) στην τήρηση του ημερολογίου του έργου,
η) στην επιβολή και κατάπτωση των ποινικών ρητρών,
στη συνομολόγηση ρήτρας πρόσθετης καταβολής (πριμ)
στον ανάδοχο για τη γρηγορότερη από την προθεσμία
περάτωση του έργου ή μέρους αυτού,
θ) στο σκοπό για τον οποίο δίνεται η προκαταβολή
ή μέρος της, στο ύψος της εγγυητικής επιστολής, στον
τρόπο παρακολούθησης για τη χρησιμοποίηση της προκαταβολής,
στα θέματα της τμηματικής απόσβεσης και
στα θέματα της επιστροφής του τυχόν αναπόσβεστου
μέρους της προκαταβολής μετά τη λύση ή λήξη της
σύμβασης με οποιονδήποτε τρόπο,
ι) στην καταμέτρηση των εργασιών και στους υπόχρεους
για την καταμέτρηση,
ια) στην πιστοποίηση και πληρωμή των εργασιών και
στην αναθεώρησή τους,
ιβ) στην εφαρμογή της αναθεώρησης των τιμών και
ιδίως στον τρόπο διαπίστωσης των βασικών τιμών, στα
όργανα για τη διαπίστωση αυτή με τη δυνατότητα σύστασης
ειδικού συλλογικού οργάνου, στον τρόπο που
θα υπολογίζεται η αναθεώρηση για τα υλικά που πιστοποιούνται
πριν ενσωματωθούν ή για τις άλλες ημιτελείς
εργασίες, στον περιορισμό της αναθεώρησης
στις περιπτώσεις που δίνονται στον ανάδοχο υλικά ή
μηχανήματα από το φορέα του έργου ή στην εξαίρεση
από την αναθεώρηση αποζημιώσεων του αναδόχου από
οποιαδήποτε αιτία,
ιγ) στην απολογιστική εκτέλεση των εργασιών, της
οποίας η προμήθεια των υλικών για έργα του Δημοσίου
ή των Ν.Π.Δ.Δ. γίνεται απευθείας από το φορέα κατασκευής
του έργου χωρίς να απαιτείται γι’ αυτό έγκριση
ή εξουσιοδότηση των υπηρεσιών των Υπουργείων
Οικονομίας και Οικονομικών και Ανάπτυξης και για τα
έργα άλλων φορέων, με βάση τις ειδικές διατάξεις των
φορέων αυτών,
ιδ) στις τροποποιήσεις του προϋπολογισμού, στον
κανονισμό και στην έγκριση τιμών μονάδας νέων εργασιών,
ιε) στις διαδικασίες για τη διαπίστωση ελαττωμάτων
ή ζημιών, στην έκπτωση του αναδόχου, στον προσδιορισμό
των αποζημιώσεων λόγω υπερημερίας του κυρίου
του έργου και ζημιών λόγω ανωτέρας βίας, στην
επέμβαση του φορέα κατασκευής του έργου για τη
διόρθωση ελαττωμάτων, στη συνέχιση των εργασιών
μετά την έκπτωση,
ιστ) στη διακοπή των έργων και διάλυση των συμβάσεων,
ιζ) στην αξία του εισκομισθέντων υλικών και του αναπόσβεστου
μέρους των εγκαταστάσεων σε περίπτωση
διάλυσης της σύμβασης,
ιη) στα προσόντα του υποκατάστατου, στις συνέπειες
για τον ανάδοχο, στη διαδικασία έγκρισης της υποκατάστασης,
στα θέματα που σχετίζονται με την υποκατάσταση
μέλους αναδόχου κοινοπραξίας,
ιθ) στο διακανονισμό της σύμβασης σε περίπτωση
θανάτου ή πτώχευσης, στα μέτρα που λαμβάνονται σε
περίπτωση καθυστέρησης πληρωμών του προσωπικού
του αναδόχου,
κ) στις προθεσμίες παραλαβής του έργου, προσωρινής
και οριστικής, στον τρόπο που διενεργείται η παραλαβή,
στις συνέπειες της μη εμπρόθεσμης διενέργειας της παραλαβής,
στα θέματα που συνδέονται με τη διοικητική
παραλαβή και με ενδεχόμενες παραλαβές τμημάτων του
έργου, στα θέματα που σχετίζονται με τη σύνταξη των
επιμετρήσεων του έργου και την τυχόν επιβολή στον
ανάδοχο ειδικών ποινικών ρητρών ή άλλων συνεπειών
για την καθυστέρηση των επιμετρήσεων,
κα) στον καθορισμό κατά κατηγορία έργων του χρόνου
συντήρησης, στις συνέπειες παραμέλησης από τον
ανάδοχο της συντήρησης των έργων,
κβ) στη χρήση του έργου πριν από την παραλαβή,
στα όρια, στον τρόπο και στον τύπο παροχής των εγγυήσεων,
στην αντικατάσταση των παρακρατήσεων με
εγγυητικές επιστολές, στην απόδοση ή κατάπτωση των
εγγυήσεων και εγγυητικών επιστολών,
κγ) στα στοιχεία που τυχόν συνοδεύουν την αίτηση
θεραπείας, καθώς και στα θέματα που αναφέρονται
στην εισαγωγή και εισήγηση της αίτησης θεραπείας
για γνωμοδότηση στο Τεχνικό Συμβούλιο στην κλήση
και παράσταση του αιτούντος και των λοιπών ενδιαφερομένων
ενώπιον του Συμβουλίου, στην έκδοση και
κατάρτιση της γνωμοδότησης του Συμβουλίου και κάθε
άλλη σχετική λεπτομέρεια,
κδ) στον καθορισμό καταβολής ποσού ως βραβείου
στις αξιολογότερες μελέτες που υποβάλλονται στο διαγωνισμό
στο σύστημα μελέτη  κατασκευή.
5. Τα προεδρικά διατάγματα που εκδίδονται σε εκτέλεση
των διατάξεων του παρόντος Κώδικα μπορεί να
ρυθμίζουν και τις κατά το χρόνο της έκδοσής τους
καταρτισμένες συμβάσεις κατασκευής δημοσίων έργων,
εκτός από τα θέματα που αναφέρονται στην οικονομική
δομή των συμβάσεων αυτών. Τα πιο πάνω προεδρικά διατάγματα
μπορούν επίσης να ορίζουν τις διατάξεις που
εφαρμόζονται μόνο αν με τις εργολαβικές συμβάσεις
δεν ρυθμίζεται διαφορετικά το αντίστοιχο θέμα.
6. Με απόφαση που εκδίδεται από τον Υπουργό Περιβάλλοντος,
Χωροταξίας και Δημόσιων Έργων μπορεί
να καθορίζονται οι ελάχιστοι όροι που πρέπει να περιλαμβάνονται
στο συμφωνητικό σύστασης κοινοπραξίας
ή υπεργολαβίας, οι λόγοι για τους οποίους μπορεί ο
κύριος του έργου ή ο φορέας κατασκευής να μην εγκρίνουν
τη σύστασή τους, η διαδικασία έγκρισής τους και
κάθε σχετικό θέμα.

Άρθρο 180
Ειδικές ρυθμίσεις, έργα άλλων φορέων
1. Τα καθήκοντα και οι αρμοδιότητες που προβλέπονται
από τον παρόντα Κώδικα και τα διατάγματα που
εκδίδονται με εξουσιοδότησή του ασκούνται από τα
αρμόδια όργανα ή συμβούλια του φορέα κατασκευής
του έργου σύμφωνα με τις οργανωτικές διατάξεις του
κάθε φορέα.
2. Καθήκοντα προϊσταμένης αρχής για την εκτέλεση
των δημοσίων έργων, αρμοδιότητας του Υπουργείου
Περιβάλλοντος, Χωροταξίας και Δημόσιων Έργων ασκεί
ο Υπουργός Περιβάλλοντος, Χωροταξίας και Δημόσιων
Έργων επικουρούμενος από την καθ’ ύλην αρμόδια
υπηρεσία, σύμφωνα με τις οργανωτικές διατάξεις του
Υπουργείου. Με απόφαση του Υπουργού μπορούν να
μεταβιβάζονται οι σχετικές αρμοδιότητες σε υποκείμενα
όργανα και να ορίζεται ο χρόνος έναρξης της άσκησης
των αρμοδιοτήτων της Προϊσταμένης Αρχής από τα
νέα όργανα και οι συμβάσεις στις οποίες ασκούνται οι
αρμοδιότητες αυτές.
Με απόφαση του Υπουργού Περιβάλλοντος, Χωροταξίας
και Δημόσιων Έργων, που δημοσιεύεται στην
Εφημερίδα της Κυβερνήσεως, μπορεί να ανατίθεται η
διαδικασία ανάθεσης και εκτέλεσης έργου σε οποιαδήποτε
οργανωτική μονάδα, Διεύθυνση ή Ειδική Υπηρεσία
Δημόσιων Έργων (ΕΥΔΕ), της Γενικής Γραμματείας Δημόσιων
Έργων του Υπουργείου Περιβάλλοντος, Χωροταξίας
και Δημόσιων Έργων.
3. Στα έργα που εκτελούνται από άλλους φορείς,
εκτός από τις υπηρεσίες της Γ.Γ.Δ.Ε., του Υπουργείου
Περιβάλλοντος, Χωροταξίας και Δημόσιων Έργων,
μπορεί με διάταγμα, που εκδίδεται με πρόταση του
Υπουργού Περιβάλλοντος, Χωροταξίας και Δημόσιων
Έργων και του αρμόδιου κατά περίπτωση Υπουργού,
να γίνεται ο ειδικότερος προσδιορισμός των οργάνων
και συμβουλίων που αποφασίζουν ή γνωμοδοτούν για
τα έργα των φορέων αυτών σύμφωνα με τις διατάξεις
του παρόντος Κώδικα και να γίνονται οι αναγκαίες προσαρμογές
ή διαφοροποιήσεις των σχετικών διαδικασιών
του και των θεμάτων που ρυθμίζονται με τον παρόντα
Κώδικα για την αντιμετώπιση των ιδιαιτεροτήτων
φορέων και έργων. Με το διάταγμα αυτό μπορεί να
ενοποιούνται ή να συντέμνονται και οι διαδικασίες που
αναφέρονται στη διοικητική και δικαστική επίλυση των
διαφορών ή να καταργούνται βαθμοί των διαδικασιών
αυτών. Επίσης μπορεί να μεταβιβάζονται και οι αρμοδιότητες
του Υπουργού Περιβάλλοντος, Χωροταξίας και
Δημόσιων Έργων επί των αιτήσεων θεραπείας, εγκρίσεως
διεξαγωγής διεθνών διαγωνισμών και εγκρίσεως
παρεκκλίσεων για τη μελέτη και κατασκευή έργων.
4. Σε κάθε περίπτωση η εποπτεία στους άλλους φορείς
για την τήρηση των διαδικασιών και γενικά για την
εφαρμογή των διατάξεων του παρόντος Κώδικα και
των κανονιστικών πράξεων που εκδίδονται με εξουσιοδότησή
του ασκείται από τη Γ.Γ.Δ.Ε. του Υπουργείου
Περιβάλλοντος, Χωροταξίας και Δημόσιων Έργων, όπως
ειδικότερα ορίζεται με προεδρικό διάταγμα.

Άρθρο 181
Παρεκκλίσεις
Παρεκκλίσεις από τις διατάξεις του παρόντος Κώδικα
επιτρέπονται σύμφωνα με τις διατάξεις της παραγράφου
2 του άρθρου 11 του ν.δ. 2386/1953 (ΦΕΚ 111 Α΄).
Δεν επιτρέπονται παρεκκλίσεις από τις διατάξεις του
άρθρου 36 εκτός από τις παραγράφους 7 και 10, του
άρθρου 37 παράγραφος 1, του άρθρου 43, του άρθρου
53 παράγραφοι 1, 7, 8 και 9, του άρθρου 54, του άρθρου
57 παράγραφος 1, των άρθρων 58, 73, 74, 75, 76 και 77,
καθώς και των άρθρων 92 έως και 110 του παρόντος.

Άρθρο 182
Παραρτήματα
1. Προσαρτώνται και αποτελούν αναπόσπαστο μέρος
του παρόντος τα Παραρτήματα I, III, IV, VΙΙ, VIIA, VIIB,
VIIΓ, X του π.δ. 60/2007, καθώς και τα νέα τυποποιημένα
έντυπα που αφορούν τα έργα που εμπίπτουν στην κοινοτική
νομοθεσία και παρατίθενται στα Παραρτήματα Ι,
ΙΙ, ΙΙΙ και VIII έως XI του Κανονισμού (ΕΚ) αριθμ. 1564/2005
της Επιτροπής (L257/1.10.2005).
2. Προσαρτώνται και αποτελούν επίσης αναπόσπαστο
μέρος του παρόντος Κώδικα και οι ακόλουθες υπουργικές
αποφάσεις:
α) Δ17α/02/115/ΦΝ 443/3.8.2007(ΦΕΚ 1586 Β΄ και 2410
Β΄ Διόρθωση Σφαλμάτων) «Έγκριση 4ης βελτίωσης των
πρότυπων τευχών διακηρύξεων δημοσίων έργων»,
β) Δ15/οικ/24298/28.7.2005 (ΦΕΚ 1105 Β΄) «Έκδοση ενημερότητας
πτυχίου … και πιστοποιητικών εκτέλεσης έργων»,
όπως τροποποιήθηκε με την αριθμ. Δ15/οικ.1179/07
(ΦΕΚ 106 Β΄),
γ) οικ.433/19.9.2000 (ΦΕΚ 1176 Β΄/22.9.2000) «Καθιέρωση
του Φακέλου Ασφάλειας και Υγείας (ΦΑΥ) ως απαραίτητου
στοιχείου για την προσωρινή και οριστική παραλαβή
κάθε Δημόσιου Έργου»,
δ) ΔΕΕΠΠ ΟΙΚ.502/13.10.2000 (ΦΕΚ 1265 Β΄) «Εφαρμογή
Προγραμμάτων Ποιότητας Έργων (Π.Π.Ε.) στα Δημόσια
Έργα και Μελέτες»,
ε) ΔΕΕΠΠ ΟΙΚ.4/22.1.2001 (ΦΕΚ 94 Β΄) «Σύσταση Ειδικού
Σώματος Ελεγκτών Συστημάτων και Προγραμμάτων
Διασφάλισης Ποιότητας Δημόσιων Έργων»,
στ) ΔΙΠΑΔ/οικ/177/2.3.2001 (ΦΕΚ 266 Β΄) «Πρόληψη εργασιακού
κινδύνου κατά τη μελέτη του έργου»,
ζ) Δ14/43309/5.3.2001 (ΦΕΚ 332 Β΄)  Διορθ. σφαλμ. στο
ΦΕΚ 724 Β΄/12.6.2001 «Έγκριση Κανονισμού διενέργειας
ελέγχου ποιότητας υλικών και έργων», όπως τροποποιήθηκε
με την αριθμ. Δ14/45004/01 (ΦΕΚ 793 Β΄),
η) ΔΕΕΠΠ/οικ/85/14.5.2001 (ΦΕΚ 686 Β΄) «Καθιέρωση
του Σχεδίου Ασφάλειας και Υγείας (ΣΑΥ) και του Φακέλου
Ασφάλειας και Υγείας (ΦΑΥ) ως απαραίτητων
στοιχείων για την έγκριση μελέτης στα στάδια της
οριστικής μελέτης ή και της μελέτης εφαρμογής σε
κάθε δημόσιο έργο»,
θ) ΔΙΠΑΔ/οικ/611/24.7.2001 (ΦΕΚ 1013 Β΄) «Οδηγίες υποχρεωτικής
εφαρμογής για το περιεχόμενο, τον έλεγχο
και την έγκριση Προγράμματος Ποιότητας Έργου»,
ι) ΔΙΠΑΔ/οικ/889/27.11.2002 (ΦΕΚ 16 Β΄) «Πρόληψη και
αντιμετώπιση του εργασιακού κινδύνου κατά την κατασκευή
Δημόσιων Έργων (ΣΑΥ και ΦΑΥ)»,
ια) ΔΕΕΠΠ/οικ/110/12.5.2003 (ΦΕΚ 624 Β΄) «Τήρηση Βάσης
Δεδομένων με τις αστοχίες μελετών, κατασκευών
και συντηρήσεων Δημόσιων Έργων και τους λόγους που
τις προκάλεσαν»,
ιβ) ΔΙΠΑΔ/οικ/501/1.7.2003 (ΦΕΚ 928 Β΄) «Έγκριση οδηγιών
υποχρεωτικής εφαρμογής για το περιεχόμενο,
τον έλεγχο και την έγκριση Προγράμματος Ποιότητας
Μελέτης»,
ιγ) ΕΔ2α/01/71/Φ.Ν.294/1986 (ΦΕΚ 374 Β΄) «Έγκριση Κανονισμού
Επιθεωρήσεων Δημόσιων Έργων»,
ιδ) 64517/Ε.Υ.Σ. 6195/2.10.2003 (ΦΕΚ 1539 Β΄) «Ρύθμιση
όλων των θεμάτων σχετικά με τους ελέγχους ποιότητας
στα δημόσια έργα που διενεργούνται από Ειδικό
Συμβούλιο, των ειδικότερων θεμάτων λειτουργίας του,
καθώς και κάθε άλλης σχετικής λεπτομέρειας», όπως
τροποποιήθηκε με την αριθμ. 8017/Α.Πλ.1259/07 (ΦΕΚ
260 Β΄),
ιε) Δ17γ/08/45/Φ.2.2.1/13.3.2007 (ΦΕΚ 447 Β΄ και 694
διόρθωση σφαλμάτων), «Μεταβίβαση αρμοδιοτήτων
Προϊσταμένης Αρχής στις συμβάσεις δημοσίων έργων
αρμοδιότητας Υπουργείου Περιβάλλοντος, Χωροταξίας
και Δημόσιων Έργων»,
ιστ) 20977/23.8.2007 (ΦΕΚ 1673 Β΄) «Δικαιολογητικά για
την τήρηση των μητρώων του ν. 3310/2005, όπως τροποποιήθηκε
με το ν. 3414/2005».
3. Προσαρτάται στον παρόντα Κώδικα πίνακας διατάξεων
νόμων, διαταγμάτων και υπουργικών αποφάσεων
που κωδικοποιούνται.

