 Νόμος 3699 (ΦΕΚ 199/Τεύχος Α'/2008) 
			
  Ειδική Αγωγή και Εκπαίδευση ατόμων με αναπηρία ή
με ειδικές εκπαιδευτικές ανάγκες.

  ΚΕΦΑΛΑΙΟ Α΄
ΓΕΝΙΚΕΣ ΔΙΑΤΑΞΕΙΣ

Άρθρο 1
Έννοιες − Σκοπός
1. Ειδική Αγωγή και Εκπαίδευση (ΕΑΕ) είναι το σύνολο
των παρεχόμενων εκπαιδευτικών υπηρεσιών στους μαθητές
με αναπηρία και διαπιστωμένες ειδικές εκπαιδευτικές
ανάγκες ή στους μαθητές με ειδικές εκπαιδευτικές
ανάγκες. Η πολιτεία δεσμεύεται να κατοχυρώνει και
να αναβαθμίζει διαρκώς τον υποχρεωτικό χαρακτήρα
της ειδικής αγωγής και εκπαίδευσης ως αναπόσπαστο
μέρος της υποχρεωτικής και δωρεάν δημόσιας παιδείας
και να μεριμνά για την παροχή δωρεάν δημόσιας ειδικής
αγωγής και εκπαίδευσης στους αναπήρους όλων των
ηλικιών και για όλα τα στάδια και τις εκπαιδευτικές
βαθμίδες. Δεσμεύεται επίσης να διασφαλίζει σε όλους
τους πολίτες με αναπηρία και διαπιστωμένες ειδικές
εκπαιδευτικές ανάγκες, ίσες ευκαιρίες για πλήρη συμμετοχή
και συνεισφορά στην κοινωνία, ανεξάρτητη διαβίωση,
οικονομική αυτάρκεια και αυτονομία, με πλήρη
κατοχύρωση των δικαιωμάτων τους στη μόρφωση και
στην κοινωνική και επαγγελματική ένταξη.
Η πολιτεία αλλά και όλες οι υπηρεσίες και οι λειτουργοί
του Κράτους οφείλουν να αναγνωρίζουν την
αναπηρία ως μέρος της ανθρώπινης ύπαρξης αλλά και
ως ένα σύνθετο κοινωνικό και πολιτικό φαινόμενο και
σε κάθε περίπτωση να αποτρέπουν τον υποβιβασμό των
δικαιωμάτων των ατόμων με αναπηρία στη συμμετοχή
ή στη συνεισφορά τους στην κοινωνική ζωή.
2. Όπου στη νομοθεσία αναφέρεται ο όρος «ειδική
αγωγή» αντικαθίσταται με τον όρο «ειδική αγωγή και
εκπαίδευση».
3. Ως «διάγνωση» κατά τις διατάξεις του παρόντος
νόμου νοείται η εκπαιδευτική αξιολόγηση με σκοπό τη
συγκέντρωση στοιχείων και δεδομένων που θα βοηθήσουν
στο σχεδιασμό και την εφαρμογή εκπαιδευτικών
προγραμμάτων – παρεμβάσεων.
4. Όλες οι ρυθμίσεις του παρόντος νόμου αναφέρονται
σε άτομα με αναπηρία και με ειδικές εκπαιδευτικές ανάγκες
ή σε άτομα με ειδικές εκπαιδευτικές ανάγκες, εκτός
εάν στο κείμενο του νόμου ορίζεται διαφορετικά.
5. Διαφορική διάγνωση ή διαφοροδιάγνωση είναι η
διαγνωστική διαδικασία μέσω της οποίας αποκλείονται
παθήσεις με παρόμοια συμπτώματα ώστε να καταλήξουμε
στην επικρατέστερη διάγνωση. Η διαφορική διάγνωση
αποτελεί μέρος της διεπιστημονικής αξιολόγησης
με σκοπό τη συγκέντρωση των αναγκαίων δεδομένων
για το σχεδιασμό και την εφαρμογή κατάλληλων εκπαιδευτικών
προγραμμάτων και την παροχή κατάλληλων
υποστηρικτικών δομών και υπηρεσιών.

Άρθρο 2
Οργάνωση και στόχοι της ΕΑΕ
Συμμετοχή του αναπηρικού κινήματος
1. Η ΕΑΕ, όπως και η γενική εκπαίδευση, είναι υποχρεωτική
και λειτουργεί ως αναπόσπαστο τμήμα της
ενιαίας δημόσιας και δωρεάν εκπαίδευσης. Το κράτος
υποχρεούται να παρέχει ΕΑΕ σε σχολεία Προσχολικής,
Πρωτοβάθμιας και Δευτεροβάθμιας Εκπαίδευσης. Αποκλειστικός
φορέας της ΕΑΕ είναι το Υπουργείο Εθνικής
Παιδείας και Θρησκευμάτων (ΥΠ.Ε.Π.Θ.). Το είδος και
ο βαθμός των ειδικών εκπαιδευτικών αναγκών προσδιορίζουν
τη μορφή, τον τύπο και την κατηγορία των
σχολικών μονάδων ΕΑΕ.
2. Στις εκπαιδευτικές υπηρεσίες της ΕΑΕ περιλαμβάνονται
η διαφοροδιάγνωση, η διάγνωση, η αξιολόγηση
και αποτύπωση των ειδικών εκπαιδευτικών αναγκών, η
συστηματική παιδαγωγική παρέμβαση με εξειδικευμένα
και κατάλληλα προσαρμοσμένα εκπαιδευτικά εργαλεία
και προγράμματα, τα οποία υλοποιούνται από τα κατά
τόπους Κέντρα Διαφοροδιάγνωσης, Διάγνωσης και
Υποστήριξης Ειδικών Εκπαιδευτικών Αναγκών (ΚΕΔΔΥ)
που προβλέπονται στα άρθρα 4 και 12 του παρόντος
νόμου και από τις δημόσιες ιατροπαιδαγωγικές υπηρεσίες.
Η ΕΑΕ περιλαμβάνει σχολικές μονάδες ειδικής
εκπαίδευσης με κατάλληλες κτιριολογικές υποδομές,
προγράμματα συνεκπαίδευσης, προγράμματα διδασκαλίας
στο σπίτι, καθώς και τις αναγκαίες διαγνωστικές,
αξιολογικές και υποστηρικτικές υπηρεσίες.
3. Στις Σχολικές Μονάδες Eιδικής Aγωγής και Eκπαίδευσης
(ΣΜΕΑΕ) και κατά τη συνεκπαίδευση στα
γενικά σχολεία, εφαρμόζονται ειδικά εκπαιδευτικά προγράμματα,
ανάλογα με τις αναπηρίες και τις ειδικές
εκπαιδευτικές ανάγκες των μαθητών, για όσο χρονικό
διάστημα είναι αναγκαίο ή και για ολόκληρη τη διάρκεια
της σχολικής ζωής τους. Προγράμματα συστηματικής
παρέμβασης όπως εργοθεραπεία, λογοθεραπεία,
φυσιοθεραπεία και κάθε άλλη υπηρεσία που στηρίζει
την ισότιμη μεταχείριση των μαθητών, αξιολόγηση και
παιδαγωγική και ψυχολογική υποστήριξη, παρέχονται
κατά κύριο λόγο μέσα από τις ΣΜΕΑΕ και επικουρικά
από τα ΚΕΔΔΥ.
4. Στους μαθητές με αναπηρία και ειδικές εκπαιδευτικές
ανάγκες παρέχεται ΕΑΕ, η οποία −στο πλαίσιο των
σκοπών της προσχολικής, πρωτοβάθμιας, δευτεροβάθμιας,
τριτοβάθμιας, μη τυπικής, άτυπης και δια βίου εκπαίδευσης−
επιδιώκει να αναπτύξει την προσωπικότητά
τους και να τους καταστήσει κατά το δυνατόν ικανούς
για αυτόνομη συμμετοχή στην οικογενειακή, επαγγελματική,
κοινωνική και πολιτισμική ζωή.
5. Η ΕΑΕ επιδιώκει ιδίως:
α) την ολόπλευρη και αρμονική ανάπτυξη της προσωπικότητας
των μαθητών με αναπηρία και ειδικές
εκπαιδευτικές ανάγκες,
β) τη βελτίωση και αξιοποίηση των δυνατοτήτων και
δεξιοτήτων τους, ώστε να καταστεί δυνατή η ένταξη ή
η επανένταξή τους στο γενικό σχολείο, όπου και όταν
αυτό είναι δυνατόν,
γ) την αντίστοιχη προς τις δυνατότητές τους ένταξη
στο εκπαιδευτικό σύστημα, στην κοινωνική ζωή και στην
επαγγελματική δραστηριότητα και
δ) την αλληλοαποδοχή, την αρμονική συμβίωσή τους
με το κοινωνικό σύνολο και την ισότιμη κοινωνική τους
εξέλιξη, με στόχο τη διασφάλιση της πλήρους προσβασιμότητας
των μαθητών με αναπηρία και με ειδικές
εκπαιδευτικές ανάγκες, καθώς και των εκπαιδευτικών
ή/και γονέων και κηδεμόνων με αναπηρία, σε όλες τις
υποδομές (κτιριακές, υλικοτεχνικές συμπεριλαμβανομένων
των ηλεκτρονικών), τις υπηρεσίες και τα αγαθά
που αυτά διαθέτουν. Η εφαρμογή των αρχών του «Σχεδιασμού
για Όλους (Design for All)» για τη διασφάλιση
της προσβασιμότητας των ατόμων με αναπηρία είναι
υποχρεωτική τόσο κατά το σχεδιασμό των εκπαιδευτικών
προγραμμάτων και του εκπαιδευτικού υλικού όσο
και κατά την επιλογή του πάσης φύσεως εξοπλισμού
(συμβατικού και ηλεκτρονικού), των κτιριακών υποδομών
αλλά και κατά την ανάπτυξη όλων των πολιτικών και
διαδικασιών των ΣΜΕΑΕ και ΚΕΔΔΥ.
6. Οι ανωτέρω στόχοι επιτυγχάνονται με:
α) την έγκαιρη ιατρική διάγνωση,
β) τη διάγνωση και αξιολόγηση των ειδικών εκπαιδευτικών
αναγκών τους στα ΚΕΔΔΥ και στα δημόσια
Ιατροπαιδαγωγικά Κέντρα (ΙΠΔ),
γ) τη συστηματική παρέμβαση που πραγματοποιείται
από την προσχολική ηλικία στις κατά τόπους ΣΜΕΑΕ, με
τη δημιουργία τμημάτων Πρώιμης Παρέμβασης (ΠΠ),
δ) την εφαρμογή ειδικών εκπαιδευτικών προγραμμάτων
και προγραμμάτων αποκατάστασης, την προσαρμογή
του εκπαιδευτικού και διδακτικού υλικού, τη χρησιμοποίηση
ειδικού εξοπλισμού συμπεριλαμβανομένου
του ηλεκτρονικού εξοπλισμού και του λογισμικού και την
παροχή κάθε είδους διευκολύνσεων και εργονομικών
διευθετήσεων από τις ΣΜΕΑΕ και τα ΚΕΔΔΥ.
7. Με απόφαση του Υπουργού Εθνικής Παιδείας και
Θρησκευμάτων συνιστώνται στο Υπουργείο Εθνικής
Παιδείας και Θρησκευμάτων δυο συμβουλευτικές−γνωμοδοτικές
επιτροπές, μία για την παρακολούθηση της
φυσικής προσβασιμότητας των ατόμων με αναπηρία
στις εκπαιδευτικές και διοικητικές δομές του Υπουργείου
Εθνικής Παιδείας και Θρησκευμάτων και μία για την
παρακολούθηση της ηλεκτρονικής προσβασιμότητας
του εκπαιδευτικού υλικού και των διαδικτυακών τόπων.
Στις επιτροπές αυτές συμμετέχουν − μεταξύ άλλων και
εκπρόσωποι της Εθνικής Συνομοσπονδίας Ατόμων
με Αναπηρία. Με την ίδια απόφαση καθορίζονται και οι
κανόνες λειτουργίας τους.
8. Στο Εθνικό Συμβούλιο Παιδείας συμμετέχει με
εκπρόσωπό της η Εθνική Συνομοσπονδία Ατόμων με
Αναπηρία.

Άρθρο 3
Μαθητές με αναπηρία
και με ειδικές εκπαιδευτικές ανάγκες
1. Μαθητές με αναπηρία και ειδικές εκπαιδευτικές ανάγκες
θεωρούνται όσοι για ολόκληρη ή ορισμένη περίοδο
της σχολικής τους ζωής εμφανίζουν σημαντικές
δυσκολίες μάθησης εξαιτίας αισθητηριακών, νοητικών,
γνωστικών, αναπτυξιακών προβλημάτων, ψυχικών και
νευροψυχικών διαταραχών οι οποίες, σύμφωνα με τη
διεπιστημονική αξιολόγηση, επηρεάζουν τη διαδικασία
της σχολικής προσαρμογής και μάθησης. Στους μαθητές
με αναπηρία και ειδικές εκπαιδευτικές ανάγκες
συγκαταλέγονται ιδίως όσοι παρουσιάζουν νοητική
αναπηρία, αισθητηριακές αναπηρίες όρασης (τυφλοί,
αμβλύωπες με χαμηλή όραση), αισθητηριακές αναπηρίες
ακοής (κωφοί, βαρήκοοι), κινητικές αναπηρίες, χρόνια
μη ιάσιμα νοσήματα, διαταραχές ομιλίας−λόγου, ειδικές
μαθησιακές δυσκολίες όπως δυσλεξία, δυσγραφία, δυσαριθμησία,
δυσαναγνωσία, δυσορθογραφία, σύνδρομο
ελλειμματικής προσοχής με ή χωρίς υπερκινητικότητα,
διάχυτες αναπτυξιακές διαταραχές (φάσμα αυτισμού),
ψυχικές διαταραχές και πολλαπλές αναπηρίες. Στην κατηγορία
μαθητών με αναπηρία και ειδικές εκπαιδευτικές
ανάγκες δεν εμπίπτουν οι μαθητές με χαμηλή σχολική
επίδοση που συνδέεται αιτιωδώς με εξωγενείς παράγοντες,
όπως γλωσσικές ή πολιτισμικές ιδιαιτερότητες.
2. Οι μαθητές με σύνθετες γνωστικές, συναισθηματικές
και κοινωνικές δυσκολίες, παραβατική συμπεριφορά
λόγω κακοποίησης, γονεϊκής παραμέλησης και εγκατάλειψης
ή λόγω ενδοοικογενειακής βίας, ανήκουν στα
άτομα με ειδικές εκπαιδευτικές ανάγκες.
3. Μαθητές με ειδικές εκπαιδευτικές ανάγκες είναι
και οι μαθητές που έχουν μία ή περισσότερες νοητικές
ικανότητες και ταλέντα ανεπτυγμένα σε βαθμό που
υπερβαίνει κατά πολύ τα προσδοκώμενα για την ηλικιακή
τους ομάδα. Με απόφαση του Υπουργού Εθνικής
Παιδείας και Θρησκευμάτων κατόπιν εισήγησης του
Παιδαγωγικού Ινστιτούτου, ανατίθεται η ανάπτυξη προτύπων
αξιολόγησης και ειδικών εκπαιδευτικών προγραμμάτων
για τους μαθητές αυτούς σε Σχολές ή Τμήματα
Α.Ε.Ι. που, κατόπιν πρόσκλησης που τους απευθύνει το
Υπουργείο Εθνικής Παιδείας και Θρησκευμάτων, εκδηλώνουν
ενδιαφέρον. Στους μαθητές αυτούς δεν έχουν
εφαρμογή οι λοιπές διατάξεις του παρόντος νόμου.

Άρθρο 4
Διαγνωστικοί, αξιολογικοί και υποστηρικτικοί φορείς
Οι ειδικές εκπαιδευτικές ανάγκες των μαθητών με
αναπηρία και με ειδικές εκπαιδευτικές ανάγκες διερευνώνται
και διαπιστώνονται από τα ΚΕΔΔΥ, την Ειδική
Διαγνωστική Επιτροπή Αξιολόγησης (ΕΔΕΑ) και τα πιστοποιημένα
από το Υπουργείο Εθνικής Παιδείας και
Θρησκευμάτων Ιατροπαιδαγωγικά Κέντρα (ΙΠΔ) άλλων
Υπουργείων.
1. Τα ΚΕΔΔΥ αξιολογούν μαθητές που δεν έχουν συμπληρώσει
το εικοστό δεύτερο (22ο) έτος της ηλικίας
τους. Η αξιολόγηση πραγματοποιείται από πενταμελή
διεπιστημονική ομάδα, που απαρτίζεται από έναν εκπαιδευτικό
ΕΑΕ (προσχολικής ή πρωτοβάθμιας ή δευτεροβάθμιας
εκπαίδευσης), έναν παιδοψυχίατρο ή παιδίατρο
με εξειδίκευση στην παιδονευρολογία ή νευρολόγο
με εξειδίκευση στην παιδονευρολογία, έναν κοινωνικό
λειτουργό, έναν ψυχολόγο και έναν λογοθεραπευτή.
Στη διεπιστημονική ομάδα δύναται να συμμετέχει και
εργοθεραπευτής ή μέλος του εξειδικευμένου Ειδικού Εκπαιδευτικού
Προσωπικού (ΕΕΠ) του κλάδου ΠΕ 31 κατά
περίπτωση, κατόπιν εισήγησης του Προϊσταμένου του
οικείου ΚΕΔΔΥ. Οι απόφοιτοι άνω των δεκαοκτώ (18)
ετών, που δεν έχουν αξιολογηθεί ως άτομα με αναπηρία
και ειδικές εκπαιδευτικές ανάγκες, δεν εμπίπτουν στην
αρμοδιότητα των ΚΕΔΔΥ.
Τα ΚΕΔΔΥ έχουν τις εξής αρμοδιότητες:
α) Την ανίχνευση και τη διαπίστωση του είδους και του
βαθμού των δυσκολιών των ατόμων με ειδικές εκπαιδευτικές
ανάγκες στο σύνολο των παιδιών προσχολικής και
σχολικής ηλικίας. Στο πλαίσιο των αρμοδιοτήτων τους,
τα ΚΕΔΔΥ συνεργάζονται με τις διευθύνσεις Υγείας και
Πρόνοιας των Περιφερειών.
β) Την εισήγηση για την κατάρτιση προσαρμοσμένων
εξατομικευμένων ή ομαδικών προγραμμάτων ψυχοπαιδαγωγικής
και διδακτικής υποστήριξης και δημιουργικής
απασχόλησης, σε συνεργασία με τους εκπαιδευτικούς
της τάξης και με το ΕΕΠ, καθώς και την εφαρμογή
άλλων επιστημονικών, κοινωνικών και λοιπών υποστηρικτικών
μέτρων για τα άτομα με αναπηρία και ειδικές
εκπαιδευτικές ανάγκες, στα σχολεία, στην έδρα του
ΚΕΔΔΥ ή στο σπίτι.
γ) Την εισήγηση για την κατάταξη, εγγραφή και φοίτηση
στην κατάλληλη σχολική μονάδα ή άλλο εκπαιδευτικό
πλαίσιο ή πρόγραμμα ΕΑΕ, καθώς και την παρακολούθηση
και αξιολόγηση της εκπαιδευτικής πορείας των
μαθητών, σε συνεργασία με τους σχολικούς συμβούλους
ΕΑΕ, τους αρμόδιους κατά περίπτωση σχολικούς
συμβούλους προσχολικής αγωγής, πρωτοβάθμιας και
δευτεροβάθμιας γενικής εκπαίδευσης, τους συμβούλους
ΕΕΠ, τους διευθυντές των σχολικών μονάδων, το εκπαιδευτικό
προσωπικό που έχει την ευθύνη εφαρμογής του
προγράμματος, καθώς και με το ΕΕΠ που υπηρετεί στις
σχολικές μονάδες ΕΑΕ.
δ) Την παροχή συνεχούς συμβουλευτικής υποστήριξης
και ενημέρωσης στο εκπαιδευτικό προσωπικό και
σε όσους συμμετέχουν στην εκπαιδευτική διαδικασία
και στην επαγγελματική κατάρτιση και τη διοργάνωση
προγραμμάτων ενημέρωσης και κατάρτισης για τους
γονείς και τους ασκούντες τη γονική μέριμνα, σε συνεχή
βάση στην περιοχή αρμοδιότητάς τους, υπό τη μορφή
ενημερωτικών ημερίδων που οργανώνονται με ευθύνη
του οικείου ΚΕΔΔΥ.
ε) Τον καθορισμό του είδους των εκπαιδευτικών βοηθημάτων
και τεχνικών οργάνων τα οποία διευκολύνουν
την πρόσβαση στο χώρο και στη μαθησιακή διαδικασία
που έχει ανάγκη το παιδί στο σχολείο ή στο σπίτι και
για τα οποία δεν απαιτείται ιατρική γνωμάτευση και
συνταγή, καθώς και την υποβολή προτάσεων για την
καλύτερη πρόσβαση και παραμονή των μαθητών στους
χώρους της εκπαίδευσης.
στ) Την εισήγηση για την αντικατάσταση των γραπτών
δοκιμασιών των μαθητών με αναπηρία και ειδικές
εκπαιδευτικές ανάγκες με προφορικές ή άλλης μορφής
δοκιμασίες, στις προαγωγικές και απολυτήριες εξετάσεις
των σχολείων της πρωτοβάθμιας και δευτεροβάθμιας
εκπαίδευσης, καθώς και στις εισαγωγικές στην
τριτοβάθμια εκπαίδευση. Οι εισηγήσεις αφορούν, εκτός
των μαθητών που φοιτούν σε ΣΜΕΑΕ και μαθητές που
φοιτούν σε σχολεία της γενικής εκπαίδευσης. Ειδικότερα
για τους μαθητές με ειδικές μαθησιακές δυσκολίες,
όπως δυσλεξία, δυσαριθμησία, δυσγραφία, δυσαναγνωσία,
δυσορθογραφία, εισηγείται τη μέθοδο διδασκαλίας
και αξιολόγησης για τον έλεγχο και πιστοποίηση των
γνώσεων του μαθητή στα μαθήματα που εξετάζεται,
σύμφωνα με το αναλυτικό πρόγραμμα σπουδών. Επίσης
εισηγείται τους εναλλακτικούς τρόπους εξέτασης των
κωφών, βαρήκοων, τυφλών, με χαμηλή όραση και αυτιστικών
μαθητών σε όλες τις βαθμίδες της εκπαίδευσης,
καθώς και τους εναλλακτικούς τρόπους της σχολικής
αξιολόγησής τους εκτός εξετάσεων.
ζ) Την εισήγηση στις αρμόδιες υπηρεσίες της περιοχής
αρμοδιότητάς τους για την ίδρυση, την κατάργηση,
την προαγωγή, τον υποβιβασμό, τη μετατροπή ή τη
συγχώνευση των ΣΜΕΑΕ και των Τμημάτων Ένταξης, την
προσθήκη τομέων στα Επαγγελματικά Γυμνάσια, στα
Επαγγελματικά Λύκεια και στην Επαγγελματική Σχολή
και τμημάτων ειδικοτήτων, τη στελέχωσή τους και την
αύξηση ή μείωση των θέσεων.
η) Τη σύνταξη ετήσιας έκθεσης πεπραγμένων, η οποία
υποβάλλεται στη Διεύθυνση ΕΑΕ του Υπουργείου Εθνικής
Παιδείας και Θρησκευμάτων και στο Τμήμα ΕΑΕ του
Παιδαγωγικού Ινστιτούτου, με βάση την οποία πραγματοποιείται,
ανά έτος, αξιολόγηση του έργου τους από
το Παιδαγωγικό Ινστιτούτο.
θ) Τη σύνταξη εκθέσεων – προτάσεων για τις ενδεχόμενες
κτηριακές ή/και υλικοτεχνικές παρεμβάσεις που
πρέπει να γίνουν στις ΣΜΕΑΕ και στα σχολεία γενικής
εκπαίδευσης της περιοχής αρμοδιότητας του κάθε
ΚΕΔΔΥ. Οι προτάσεις υποβάλλονται στον Οργανισμό
Σχολικών Κτιρίων, ο οποίος έχει και την ευθύνη υλοποίησής
τους με τη συνεργασία των οικείων Οργανισμών
Τοπικής Αυτοδιοίκησης (Ο.Τ.Α.).
ι) Τη σύνταξη εξατομικευμένων εκθέσεων – προτάσεων
για όλους τους μαθητές της αρμοδιότητας του
κάθε ΚΕΔΔΥ, στις οποίες αναφέρονται οι σύγχρονες
εκπαιδευτικές προσεγγίσεις, τα εκπαιδευτικά βοηθήματα,
τα καινοτόμα προϊόντα ή οι υπηρεσίες προηγμένης
τεχνολογίας που μπορούν να υποστηρίξουν τη
λειτουργικότητα και τη συμμετοχή του κάθε μαθητή
με αναπηρία και με ειδικές εκπαιδευτικές ανάγκες στη
διαδικασία της συνεκπαίδευσης με τους μαθητές του
γενικού εκπαιδευτικού πλαισίου.
ια) Την πρόταση για την εφαρμογή προγραμμάτων
πρώιμης παρέμβασης όπου απαιτείται.
2. Η Ειδική Διαγνωστική Επιτροπή Αξιολόγησης (ΕΔΕΑ)
λειτουργεί στα ειδικά σχολεία για την παρακολούθηση
και την αξιολόγηση της προόδου των μαθητών που φοιτούν
σε αυτά. Συγκροτείται με απόφαση του Διευθυντή
της Σχολικής Μονάδας, μετά από σύμφωνη γνώμη του
συλλόγου διδακτικού προσωπικού του σχολείου, και
περιλαμβάνει τουλάχιστον έναν (1) ψυχολόγο, έναν (1)
εκπαιδευτικό ΕΑΕ και έναν (1) κοινωνικό λειτουργό. Η
Επιτροπή μπορεί να καλεί και πρόσωπα άλλων ειδικοτήτων,
ανάλογα με τις προς αξιολόγηση περιπτώσεις
και συνεργάζεται στενά με το σύλλογο διδακτικού
προσωπικού, το ΕΕΠ και το ΕΒΠ του σχολείου. Για τη
συμμετοχή στις συνεδριάσεις της ανωτέρω ΕΔΕΑ, δεν
καταβάλλεται αποζημίωση στα μέλη της.
3. Τα ΙΠΔ άλλων Υπουργείων συνιστούν αναγνωρισμένο
διαγνωστικό και αξιολογικό φορέα στο πλαίσιο
του παρόντος νόμου, στον οποίο συμμετέχει εκπαιδευτικός
ΕΑΕ. Για τους μαθητές για τους οποίους υπάρχει
ανάγκη εφαρμογής Εξατομικευμένου Προγράμματος
Εκπαίδευσης (ΕΠΕ) με βάση την εισήγηση των ΙΠΔ, το
πρόγραμμα αυτό εκπονείται από το οικείο ΚΕΔΔΥ. Με
κοινή απόφαση των Υπουργών Εσωτερικών, Οικονομίας
και Οικονομικών, Εθνικής Παιδείας και Θρησκευμάτων
και Υγείας και Κοινωνικής Αλληλεγγύης, καθορίζονται
τα κριτήρια, οι διαδικασίες και τα όργανα αξιολόγησης
και επαναξιολόγησης όλων των ΙΠΔ που αναγνωρίζονται
επίσημα από το Υπουργείο Εθνικής Παιδείας και Θρησκευμάτων.
Βάσει αυτής της απόφασης προσδιορίζονται
οι συνθήκες λειτουργίας τους, η στελέχωσή τους και ο
αριθμός τους. Η αξιολόγηση των ΙΠΔ γίνεται κάθε πέντε
ημερολογιακά έτη από τα Υπουργεία Εσωτερικών,
Οικονομίας και Οικονομικών, Εθνικής Παιδείας και Θρησκευμάτων
και Υγείας και Κοινωνικής Αλληλεγγύης.

Άρθρο 5
Διαδικασία διάγνωσης
1. Οι αισθητηριακές διαταραχές της όρασης και της
ακοής, τα κινητικά ή άλλα σωματικά προβλήματα, καθώς
και τα σοβαρά ή χρόνια προβλήματα υγείας, πιστοποιούνται
με ιατρική γνωμάτευση από δημόσιο νοσηλευτικό
ίδρυμα ή δημόσια υγειονομική επιτροπή, η οποία αναφέρει
το ποσοστό αναπηρίας και τη χρονική διάρκεια
ισχύος της γνωμάτευσης. Η ίδια υπηρεσία καθορίζει
το είδος των τεχνικών βοηθημάτων και οργάνων που
έχει ανάγκη ο μαθητής στο σχολείο ή στο σπίτι. Οι
μαθητές με διαταραχές όρασης ή ακοής μπορούν να
απευθύνονται αντίστοιχα στις ιατροπαιδαγωγικές υπηρεσίες
που λειτουργούν στο Κέντρο Εκπαίδευσης και
Αποκατάστασης Τυφλών (ΚΕΑΤ) ή στο Εθνικό Ίδρυμα
Κωφών (ΕΙΚ), για τη χορήγηση γνωματεύσεως.
2. Για τον προσδιορισμό των εκπαιδευτικών αναγκών
και το σχεδιασμό του ΕΠΕ των μαθητών με διαταραχές
όρασης ή ακοής, κινητικές αναπηρίες, χρόνια νοσήματα,
ψυχικές διαταραχές, διαταραχές αυτιστικού φάσματος,
καθώς και όσων άλλων λαμβάνουν φαρμακευτική αγωγή,
η οποία είναι δυνατόν να επηρεάσει τη μαθησιακή
τους ικανότητα, απαιτείται η συνεργασία του ΚΕΔΔΥ
με τις άλλες ιατρικές υπηρεσίες για να προτείνουν τις
αναγκαίες εργονομικές διευθετήσεις με στόχο την καλύτερη
πρόσβαση και παραμονή τους στους χώρους της
εκπαίδευσης. Σε περίπτωση που η διαγνωστική ομάδα
έχει σαφείς ενδείξεις παιδικής κακοποίησης, απαιτείται
συνεργασία του αρμόδιου ΚΕΔΔΥ με ιατρικές υπηρεσίες,
με κοινωνικές και ψυχολογικές υπηρεσίες και με τις
αρμόδιες δικαστικές αρχές.
3. Για τη διαμόρφωση του ΕΠΕ διατυπώνει τις απόψεις
του και ο γονέας ή ο κηδεμόνας του μαθητή με
αναπηρία και με ειδικές εκπαιδευτικές ανάγκες, που
προσκαλείται για το σκοπό αυτόν από τις κατά περίπτωση
αρμόδιες υπηρεσίες ή φορείς. Η άποψη του
γονέα ή κηδεμόνα δεν είναι δεσμευτική.
4. Όταν υπάρχει διάσταση απόψεων μεταξύ των γνωματεύσεων
των ΚΕΔΔΥ και των ΙΠΔ για τον ίδιο μαθητή,
οι γονείς έχουν δικαίωμα προσφυγής σε πενταμελή
Δευτεροβάθμια ΕΔΕΑ, που συγκροτείται με απόφαση
του Περιφερειακού Διευθυντή Εκπαίδευσης. Η Επιτροπή
αυτή αποτελείται από: έναν σχολικό σύμβουλο ΕΑΕ
της αντίστοιχης βαθμίδας ως συντονιστή, έναν σχολικό
σύμβουλο γενικής εκπαίδευσης της αντίστοιχης βαθμίδας
(για τη δευτεροβάθμια εκπαίδευση ειδικότητας
Φιλολόγων), έναν ψυχολόγο του κλάδου ΠΕ 23, έναν
λογοθεραπευτή του κλάδου ΠΕ 21 ή ΠΕ 26 και έναν εκπαιδευτικό
ΕΑΕ για μαθητές προσχολικής ή πρωτοβάθμιας
ή δευτεροβάθμιας εκπαίδευσης κατά περίπτωση.
Η οικογένεια του μαθητή μπορεί να επιλέξει και έναν
εμπειρογνώμονα, ο οποίος γνωμοδοτεί ενώπιον της
πενταμελούς ΕΔΕΑ χωρίς δικαίωμα ψήφου με αμοιβή
που καταβάλλεται από το Δημόσιο και είναι ίση με την
αμοιβή του εκάστοτε μέλους της πενταμελούς δευτεροβάθμιας
ΕΔΕΑ, όπως αυτή ορίζεται από την ισχύουσα
νομοθεσία. Η απόφαση της δευτεροβάθμιας ΕΔΕΑ είναι
οριστική. Στην περίπτωση που υπάρχει διάσταση απόψεων
μεταξύ των γνωματεύσεων των ΚΕΔΔΥ και των
ΙΠΔ για τον ίδιο μαθητή και οι γονείς δεν προσφύγουν
στην πενταμελή Δευτεροβάθμια ΕΔΕΑ, υπερισχύει η
γνωμάτευση των ΚΕΔΔΥ.
5. Οι σχολικές μονάδες και οι επιτροπές εξετάσεων
των μαθητών με αναπηρία και ειδικές εκπαιδευτικές
ανάγκες υποχρεούνται να εφαρμόζουν τις εισηγήσεις
και τις προτάσεις, οι οποίες αναφέρονται στις αξιολογικές
εκθέσεις, που συντάσσουν οι αρμόδιες υπηρεσίες.
Τα ΚΕΔΔΥ, ανάλογα με το είδος και το βαθμό των
ειδικών εκπαιδευτικών αναγκών και των μαθησιακών
δυσκολιών, προσδιορίζουν το χρόνο επαναξιολόγησης,
ο οποίος αναγράφεται στην εκδοθείσα γνωμάτευση.
Όταν η αξιολόγηση αφορά σε μαθητές που φοιτούν
στα Λύκεια, οι εισηγήσεις ισχύουν μέχρι την εισαγωγή
τους στην τριτοβάθμια εκπαίδευση. Οι απόφοιτοι Λυκείου
με αναπηρία και ειδικές εκπαιδευτικές ανάγκες
που επιθυμούν να λάβουν μέρος στις εισαγωγικές εξετάσεις
για την τριτοβάθμια εκπαίδευση των οποίων οι
γνωματεύσεις έχουν λήξει, επαναξιολογούνται από τα
οικεία ΚΕΔΔΥ.
6. Στις επιτροπές που συγκροτούνται για την εξέταση
των μαθητών με αναπηρία και ειδικές εκπαιδευτικές
ανάγκες για τις εισαγωγικές πανελλαδικές εξετάσεις,
σύμφωνα με το εδάφιο α΄ της παραγράφου 3 του άρθρου
27 του π.δ. 60/2006 (ΦΕΚ 65 Α΄), παρίσταται ο
Σύμβουλος ΕΑΕ ή ο Προϊστάμενος του οικείου ΚΕΔΔΥ
ή οι εκπαιδευτικοί δευτεροβάθμιας εκπαίδευσης που
υπηρετούν σε αυτό, για την παροχή διευκρινίσεων ή
επεξηγήσεων σε θέματα ειδικών εκπαιδευτικών αναγκών,
όταν τους ζητηθούν από την αρμόδια επιτροπή.

Άρθρο 6
Φοίτηση
1. Οι μαθητές με αναπηρία και ειδικές εκπαιδευτικές
ανάγκες μπορούν να φοιτούν:
α) Σε σχολική τάξη του γενικού σχολείου, εφόσον
πρόκειται για μαθητές με ήπιες μαθησιακές δυσκολίες,
υποστηριζόμενοι από τον εκπαιδευτικό της τάξης, ο
οποίος συνεργάζεται κατά περίπτωση με τα ΚΕΔΔΥ,
με τους σχολικούς συμβούλους γενικής και ειδικής εκπαίδευσης
και τους συμβούλους ΕΕΠ.
β) Σε σχολική τάξη του γενικού σχολείου, με παράλληλη
στήριξη−συνεκπαίδευση, από εκπαιδευτικούς ΕΑΕ,
όταν αυτό επιβάλλεται από το είδος και το βαθμό των
ειδικών εκπαιδευτικών αναγκών. Η παράλληλη στήριξη
παρέχεται σε μαθητές που μπορούν με κατάλληλη
ατομική υποστήριξη να παρακολουθήσουν το αναλυτικό
εκπαιδευτικό πρόγραμμα της τάξης, σε μαθητές με σοβαρότερες
εκπαιδευτικές ανάγκες όταν στην περιοχή
τους δεν υπάρχει άλλο πλαίσιο ΕΑΕ (ειδικό σχολείο,
τμήμα ένταξης) ή όταν η παράλληλη στήριξη καθίσταται
απαραίτητη – βάσει της γνωμάτευσης του ΚΕΔΔΥ – εξαιτίας
των ειδικών εκπαιδευτικών τους αναγκών. Στην
τελευταία περίπτωση η στήριξη από ειδικό εκπαιδευτικό
μπορεί να γίνεται σε μόνιμη και προγραμματισμένη
βάση. Την παράλληλη στήριξη εισηγείται αποκλειστικά
το οικείο ΚΕΔΔΥ το οποίο με γραπτή γνωμάτευσή του
καθορίζει τις ώρες παράλληλης στήριξης κατά περίπτωση.
Οι αιτήσεις για παράλληλη στήριξη υποβάλλονται
στη διεύθυνση του σχολείου και μέσω της οικείας διεύθυνσης
εκπαίδευσης διαβιβάζονται στη Διεύθυνση ΕΑΕ
του Υπουργείου Εθνικής Παιδείας και Θρησκευμάτων
για έγκριση και προγραμματισμό εκτέλεσης. Ο χρόνος
υποβολής αιτήσεων παράλληλης στήριξης ορίζεται από
την ημερομηνία εγγραφής στο σχολείο μέχρι την 20ή
Οκτωβρίου κάθε σχολικού έτους.
γ) Σε ειδικά οργανωμένα και κατάλληλα στελεχωμένα
Τμήματα Ένταξης (ΤΕ) που λειτουργούν μέσα στα σχολεία
γενικής και επαγγελματικής εκπαίδευσης με δύο
(2) διαφορετικούς τύπους προγραμμάτων:
αα) Κοινό και εξειδικευμένο πρόγραμμα, που καθορίζεται
με πρόταση του οικείου ΚΕΔΔΥ για τους μαθητές
με ηπιότερης μορφής ειδικές εκπαιδευτικές ανάγκες, το
οποίο για κάθε μαθητή δεν θα υπερβαίνει τις δεκαπέντε
(15) διδακτικές ώρες εβδομαδιαίως. Στα ΤΕ μπορούν να
φοιτούν και μαθητές χωρίς γνωμάτευση από διαγνωστικό
φορέα, κατόπιν σύμφωνης γνώμης του σχολικού
συμβούλου ΕΑΕ. Για την ίδρυση ΤΕ απαραίτητη προϋπόθεση
είναι να υπάρχουν κατ’ ελάχιστον τρεις μαθητές
και σχετική πρόταση από διαγνωστική υπηρεσία. Σε
περιπτώσεις συστεγαζόμενων ή γειτονικών σχολικών
μονάδων, τα ΤΕ συνενώνονται μέχρι του μέγιστου αριθμού
δώδεκα (12) μαθητών ανά ΤΕ.
ββ) Εξειδικευμένο ομαδικό ή εξατομικευμένο πρόγραμμα
διευρυμένου ωραρίου, που καθορίζεται με πρόταση
του οικείου ΚΕΔΔΥ, για τους μαθητές με σοβαρότερης
μορφής ειδικές εκπαιδευτικές ανάγκες, οι οποίες
δεν καλύπτονται από αντίστοιχες με το είδος και το
βαθμό αυτοτελείς σχολικές μονάδες. Το εξειδικευμένο
πρόγραμμα μπορεί να είναι ανεξάρτητο από το κοινό,
σύμφωνα με τις ανάγκες των μαθητών. Στις περιπτώσεις
αυτές η συνδιδασκαλία γίνεται σύμφωνα με τις
προτάσεις των διαγνωστικών υπηρεσιών.
Στα τμήματα που φοιτούν μαθητές με αναπηρία και
ειδικές εκπαιδευτικές ανάγκες πρέπει να μειώνεται
αναλογικά ο αριθμός των μαθητών και οι παραπάνω
μαθητές να κατανέμονται εξίσου στα τμήματα της ίδιας
τάξης.
2. Μαθητές που δεν αυτοεξυπηρετούνται φοιτούν ή σε
αυτοτελείς ΣΜΕΑΕ ή σε σχολεία της γενικής εκπαίδευσης
ή σε ΤΕ με την ανάλογη στήριξη και την παρουσία
Ειδικού Βοηθητικού Προσωπικού (ΕΒΠ), ανάλογα με το
είδος της αναπηρίας τους και τις ειδικές εκπαιδευτικές
ανάγκες που απορρέουν από αυτή.
3. Για τους μαθητές με αναπηρία και ειδικές εκπαιδευτικές
ανάγκες που φοιτούν σε σχολεία της δευτεροβάθμιας
εκπαίδευσης, η φοίτησή τους θεωρείται
επαρκής όταν:
α) το σύνολο των επιπλέον απουσιών δεν υπερβαίνει
το τριάντα τοις εκατό (30%) των προβλεπόμενων από
το οικείο αναλυτικό πρόγραμμα σπουδών με βάση το
ωρολόγιο πρόγραμμα και
β) οι επιπλέον από τις προβλεπόμενες κάθε φορά
δικαιολογημένες ή αδικαιολόγητες απουσίες οφείλονται
αποδεδειγμένα στη συμμετοχή τους σε προγράμματα
αποκατάστασης και θεραπείας που πιστοποιούνται από
τον φορέα υλοποίησης.
4. Όταν η φοίτηση των μαθητών με αναπηρία και
ειδικές εκπαιδευτικές ανάγκες καθίσταται ιδιαίτερα
δύσκολη στα σχολεία του κοινού εκπαιδευτικού προγράμματος
ή στα τμήματα ένταξης, λόγω των ειδικών
εκπαιδευτικών αναγκών τους, η εκπαίδευση των μαθητών
αυτών παρέχεται:
α) Σε αυτοτελείς ΣΜΕΑΕ.
β) Σε σχολεία ή τμήματα που λειτουργούν είτε ως
αυτοτελή είτε ως παραρτήματα άλλων σχολείων σε
νοσοκομεία, κέντρα αποκατάστασης, ιδρύματα αγωγής
ανηλίκων, ιδρύματα χρονίως πασχόντων ή Υπηρεσίες
εκπαίδευσης και αποκατάστασης των Μονάδων Ψυχικής
Υγείας, εφόσον σε αυτά διαβιούν άτομα σχολικής
ηλικίας με αναπηρία και ειδικές εκπαιδευτικές ανάγκες.
Οι εκπαιδευτικές αυτές δομές θεωρούνται ΣΜΕΑΕ που
υπάγονται στο Υπουργείο Εθνικής Παιδείας και Θρησκευμάτων,
εμπίπτουν στο πλαίσιο της ΕΑΕ παιδιών
σχολικής ηλικίας και εφαρμόζουν εκπαιδευτικά προγράμματα
που εποπτεύονται από το Υπουργείο Εθνικής
Παιδείας και Θρησκευμάτων. Οι λεπτομέρειες οργάνωσης
και λειτουργίας αυτών των ΣΜΕΑΕ ρυθμίζονται από
κοινές υπουργικές αποφάσεις των καθ’ ύλην αρμόδιων
Υπουργών. Φορείς, Ν.Π.Ι.Δ., πιστοποιημένοι από το Ε.ΚΕ.
ΠΙΣ., μπορούν να παρέχουν ισότιμα με τις ΣΜΕΑΕ του
Υπουργείου Εθνικής Παιδείας και Θρησκευμάτων Εκπαίδευση,
Κατάρτιση και Συμβουλευτικές Υποστηρικτικές
Υπηρεσίες σε άτομα άνω των δεκαπέντε (15) ετών με
βαριά νοητική υστέρηση και συνοδές αναπηρίες.
γ) Με διδασκαλία στο σπίτι, όταν αυτή κρίνεται αναγκαία,
για σοβαρά βραχυχρόνια ή χρόνια προβλήματα
υγείας, τα οποία δεν επιτρέπουν τη μετακίνηση και
φοίτηση των μαθητών στο σχολείο. Η έγκριση της διδασκαλίας
στο σπίτι γίνεται με απόφαση του περιφερειακού
διευθυντή εκπαίδευσης της αντίστοιχης βαθμίδας
στην οποία φοιτά ο μαθητής, κατόπιν αιτιολογημένης
πρόσφατης ιατρικής γνωμάτευσης, στην οποία αναγράφεται
η διάρκεια επιβεβλημένης παραμονής στο σπίτι.
Η γνωμάτευση αυτή παρέχεται από δημόσια ιατροπαιδαγωγική
υπηρεσία ή δημόσια υγειονομική επιτροπή. Οι
προαγωγικές ή απολυτήριες εξετάσεις διέπονται από
τις διατάξεις των κατ’ ιδίαν διδαχθέντων. Στο πρόγραμμα
διδασκαλίας στο σπίτι μπορεί να χρησιμοποιείται
και το σύστημα της τηλεεκπαίδευσης.
5. Για κάθε μαθητή με αναπηρία και ειδικές εκπαιδευτικές
ανάγκες, το ΕΠΕ σχεδιάζεται από τη διεπιστημονική
ομάδα του οικείου ΚΕΔΔΥ, συντάσσεται και υλοποιείται
από τον αρμόδιο εκπαιδευτικό ΕΑΕ, σε συνεργασία με
τον εκπαιδευτικό της τάξης, τον σχολικό Σύμβουλο ΕΑΕ
και τον σύμβουλο ΕΕΠ. Στο σχεδιασμό του ΕΠΕ συμμετέχει
και ο γονέας ή ο κηδεμόνας του μαθητή και το ΕΕΠ
των ΣΜΕΑΕ, μετά από πρόσκληση του οικείου ΚΕΔΔΥ.

Άρθρο 7
Θέματα κωφών, τυφλών και αυτιστικών μαθητών
1. Ως πρώτη γλώσσα των κωφών και βαρήκοων μαθητών
αναγνωρίζεται η Ελληνική Νοηματική γλώσσα
και ως δεύτερη γλώσσα τους η Νέα Ελληνική, η οποία
προσλαμβάνεται και εκφέρεται με τη γραπτή της μορφή,
ενώ η προφορική της αντίληψη και έκφραση αποτελεί
πρόσθετη κοινωνική επιλογή των κωφών μαθητών. Η
Ελληνική Νοηματική και η Νέα Ελληνική γλώσσα αναγνωρίζονται
ως ισότιμες μεταξύ τους, οπότε και η ενδεδειγμένη
γλωσσική παιδαγωγική προσέγγιση είναι
η δίγλωσση εκπαίδευση. Απαραίτητη προϋπόθεση για
την τοποθέτηση εκπαιδευτικών και ΕΕΠ στις ειδικές
σχολικές μονάδες κωφών, ορίζεται επιπλέον των άλλων
προσόντων και η πιστοποιημένη γνώση της Ελληνικής
Νοηματικής γλώσσας.
2. Επίσημη γραφή των τυφλών μαθητών αναγνωρίζεται
η γραφή Braille. Απαραίτητη προϋπόθεση για την
τοποθέτηση εκπαιδευτικών και ΕΕΠ στις ειδικές σχολικές
μονάδες τυφλών, ορίζεται επιπλέον των άλλων
προσόντων και η πιστοποιημένη γνώση της γραφής
Braille. Επιθυμητή προϋπόθεση για την τοποθέτηση
εκπαιδευτικών και ΕΕΠ του κλάδου ΠΕ31, σε προγράμματα
παράλληλης στήριξης τυφλών μαθητών, ορίζεται
επιπλέον των άλλων προσόντων και η πιστοποιημένη
γνώση της γραφής Braille.
Οι τυφλοί μαθητές και οι μαθητές με χαμηλή όραση
χωρίς νοητική υστέρηση ή άλλης μορφής ειδικές εκπαιδευτικές
ανάγκες μπορούν να φοιτούν, με βάση τη
γνωμάτευση του οικείου ΚΕΔΔΥ, στις σχολικές τάξεις
του Γενικού Σχολείου υποστηριζόμενοι από τον εκπαιδευτικό
της τάξης και κατά περίπτωση με την υποστήριξη
μέλους ΕΕΠ του κλάδου ΠΕ31 ή ΕΒΠ.
3. Στο Υπουργείο Εθνικής Παιδείας και Θρησκευμάτων
συνιστάται Eπιτροπή – Συλλογικό Όργανο Διοίκησης
με την επωνυμία Εθνικός Φορέας Πιστοποίησης της
Επαρκούς Γνώσης της Ελληνικής Νοηματικής Γλώσσας
και της Γραφής Braille και τίτλο «ΕΝΟΡΑΣΙΣ», η οποία
έχει τις ακόλουθες αρμοδιότητες:
α) Η οργάνωση της επιμόρφωσης των εκπαιδευτικών
και του ΕΕΠ της ΕΑΕ στην Ελληνική Νοηματική γλώσσα
και τη γραφή Braille.
β) Η πιστοποίηση της επαρκούς γνώσης της Ελληνικής
Νοηματικής γλώσσας και της γραφής Braille στους ήδη
χρήστες.
γ) Η αξιολόγηση όλων των εκπαιδευτικών υλικών που
παράγονται με την Ελληνική Νοηματική γλώσσα και τη
γραφή Braille, πριν την ενσωμάτωσή τους στην εκπαιδευτική
διαδικασία.
δ) Η συνεργασία με επιστημονικούς φορείς και οργανώσεις
του εσωτερικού και του εξωτερικού και με
εξειδικευμένους επιστήμονες σε εκπαιδευτικά θέματα
τυφλών και κωφών.
Η επιτροπή αυτή («ΕΝΟΡΑΣΙΣ») αποτελείται από εννέα
(9) μέλη, τα οποία ορίζονται με απόφαση του Υπουργού
Εθνικής Παιδείας και Θρησκευμάτων ως εξής:
α) έναν (1) εκπρόσωπο, Σύμβουλο ή Πάρεδρο του Τμήματος
ΕΑΕ του Παιδαγωγικού Ινστιτούτου,
β) τέσσερις (4) υπαλλήλους με βαθμό Α΄ της Διεύθυνσης
ΕΑΕ του Υπουργείου Εθνικής Παιδείας και Θρησκευμάτων,
γ) ένα (1) μέλος ΔΕΠ με γνωστικό αντικείμενο σχετικό
με την ΕΑΕ,
δ) δύο (2) εκπροσώπους της Εθνικής Συνομοσπονδίας
Ατόμων με Αναπηρία, έναν σχετικό με θέματα κωφών
και έναν σχετικό με θέματα τυφλών.
Πρόεδρος της επιτροπής ορίζεται με την ίδια απόφαση
επιστήμονας εγνωσμένου κύρους.
4. Για τους αυτιστικούς μαθητές με ή χωρίς λόγο,
ως επίσημη γλώσσα αναγνωρίζεται η Νέα Ελληνική, η
οποία προσλαμβάνεται και εκφέρεται με την προφορική
της μορφή, με τη γραπτή της μορφή ή/και με τη
μορφή συμβόλων−εικόνων. Επιθυμητή προϋπόθεση για
την τοποθέτηση εκπαιδευτικών και ΕΕΠ στις ειδικές
σχολικές μονάδες για τον αυτισμό, επιπλέον των άλλων
προσόντων, ορίζεται και η εξειδίκευση και κατάρτιση
των εκπαιδευτικών σε τροποποιημένες−υποβοηθούμενες
μορφές επικοινωνίας.
Με βάση τους ιδιαίτερους κοινωνικούς περιορισμούς
που επιβάλλει ο αυτισμός ως αναπηρία στους μαθητές,
η φοίτησή τους στις εκπαιδευτικές δομές μπορεί να
γίνεται ως εξής:
α) Οι αυτιστικοί μαθητές υψηλής λειτουργικότητας
(σύνδρομο Asberger) μπορούν να φοιτούν στις σχολικές
τάξεις του Γενικού Σχολείου υποστηριζόμενοι από τον
εκπαιδευτικό της τάξης και κατά περίπτωση, με βάση τη
γνωμάτευση του οικείου ΚΕΔΔΥ, με παράλληλη στήριξη
από εκπαιδευτικό Ειδικής Αγωγής, ο οποίος διαθέτει
κατά προτίμηση εξειδίκευση στον αυτισμό.
β) Οι αυτιστικοί μαθητές μέσης και χαμηλής λειτουργικότητας
μπορούν να φοιτούν στα Τμήματα Ένταξης
των Γενικών Σχολείων και να παρακολουθούν κοινό
και εξειδικευμένο αναλυτικό πρόγραμμα με παράλληλη
στήριξη από εκπαιδευτικό Ειδικής Αγωγής, ενώ στις
σοβαρότερες των περιπτώσεων μπορούν να φοιτούν
σε Σχολικές Μονάδες Ειδικής Αγωγής με κατεύθυνση
τον αυτισμό.
γ) Οι παράλληλες στηρίξεις των αυτιστικών μαθητών
διακόπτονται μόνο κατόπιν γνωμοδότησης του οικείου
ΚΕΔΔΥ και της γνώμης των γονέων. Η παράλληλη
στήριξη των αυτιστικών μαθητών μπορεί επίσης να
υλοποιείται και από ειδικό βοηθό που εισηγείται και
διαθέτει η οικογένεια του μαθητή, κατόπιν σύμφωνης
γνώμης του Διευθυντή της Σχολικής μονάδας και του
Συλλόγου Διδασκόντων.
δ) Σε περίπτωση αυτισμού που συνοδεύεται από βαριά
νοητική υστέρηση, η φοίτηση των μαθητών εξυπηρετείται
από τις δομές που περιγράφονται στο εδάφιο β΄
παράγραφος 4 του άρθρου 6 του παρόντος νόμου.

  ΚΕΦΑΛΑΙΟ Β΄
ΟΡΓΑΝΩΤΙΚΑ ΘΕΜΑΤΑ

Άρθρο 8
Σχολικές μονάδες
1. Ως ΣΜΕΑΕ ορίζονται:
α) Για την πρωτοβάθμια εκπαίδευση:
αα) τα νηπιαγωγεία ΕΑΕ και τμήματα πρώιμης παρέμβασης
που λειτουργούν εντός των νηπιαγωγείων
ΕΑΕ, για μαθητές μέχρι το έβδομο (7ο) έτος της ηλικίας
τους και
ββ) τα δημοτικά σχολεία ΕΑΕ για μαθητές μέχρι το
δέκατο τέταρτο (14ο) έτος της ηλικίας τους, τα οποία
λειτουργούν με μία προκαταρκτική τάξη και με τις τάξεις
Α΄, Β΄, Γ΄, Δ,΄ Ε΄ και ΣΤ΄. Παράταση της φοίτησης
μπορεί να γίνει μέχρι το δέκατο πέμπτο (15ο) έτος της
ηλικίας των μαθητών, μετά από εισήγηση του οικείου
ΚΕΔΔΥ.
β) Για τη δευτεροβάθμια εκπαίδευση:
αα) Τα γυμνάσια ΕΑΕ για μαθητές μέχρι το δέκατο
ένατο (19ο) έτος της ηλικίας τους. Τα γυμνάσια ΕΑΕ
περιλαμβάνουν την προκαταρκτική τάξη και τρεις επόμενες
τάξεις Α΄, Β΄ και Γ΄. Μαθητές απόφοιτοι δημοτικού
σχολείου με αναπηρία και ειδικές εκπαιδευτικές
ανάγκες, μπορεί να εγγράφονται απευθείας στην Α΄
τάξη του γυμνασίου ΕΑΕ, ύστερα από αξιολόγηση που
πραγματοποιείται από το οικείο ΚΕΔΔΥ.
ββ) Τα λύκεια ΕΑΕ για μαθητές μέχρι το εικοστό τρίτο
(23ο) έτος της ηλικίας τους. Τα λύκεια ΕΑΕ, περιλαμβάνουν
την προκαταρκτική τάξη και τρεις επόμενες
τάξεις Α΄ , Β΄ και Γ΄. Μαθητές απόφοιτοι γυμνασίου με
αναπηρία και ειδικές εκπαιδευτικές ανάγκες μπορεί να
εγγράφονται απευθείας στην A΄ τάξη του λυκείου ΕΑΕ,
ύστερα από αξιολόγηση που πραγματοποιείται από το
οικείο ΚΕΔΔΥ.
γ) Για τη δευτεροβάθμια επαγγελματική εκπαίδευση:
αα) Τα ειδικά επαγγελματικά γυμνάσια, στα οποία
εγγράφονται απόφοιτοι δημοτικού σχολείου γενικής ή
ειδικής εκπαίδευσης και στα οποία η φοίτηση διαρκεί
πέντε έτη. Στα γυμνάσια αυτά εφαρμόζεται πρόγραμμα
για την ολοκλήρωση της εννιάχρονης υποχρεωτικής
εκπαίδευσης και την παροχή επαγγελματικής εκπαίδευσης.
ββ) Τα ειδικά επαγγελματικά λύκεια, στα οποία εγγράφονται
απόφοιτοι του επαγγελματικού γυμνασίου
και των ειδικών και γενικών γυμνασίων και λυκείων. Στα
λύκεια αυτά η φοίτηση διαρκεί τέσσερα έτη.
γγ) Την ειδική επαγγελματική σχολή, στην οποία εγγράφονται
απόφοιτοι επαγγελματικού γυμνασίου και
ειδικού γυμνασίου και στην οποία η φοίτηση διαρκεί
τέσσερα έτη. Τα εργαστήρια των ειδικών επαγγελματικών
σχολών εξοπλίζονται από τα Γραφεία Επαγγελματικής
Εκπαίδευσης.
δδ) Τα Εργαστήρια Ειδικής Επαγγελματικής Εκπαίδευσης
και Κατάρτισης (ΕΕΕΕΚ), στα οποία η φοίτηση
διαρκεί από πέντε μέχρι οκτώ χρόνια. Σε αυτά εγγράφονται
απόφοιτοι δημοτικών σχολείων γενικής ή ειδικής
εκπαίδευσης, ύστερα από πρόταση των διαγνωστικών
υπηρεσιών, καλύπτοντας την υποχρεωτικότητα της
δευτεροβάθμιας εκπαίδευσης. Πρώτη εγγραφή στα
ΕΕΕΕΚ γίνεται μέχρι και το δέκατο έκτο (16ο) έτος της
ηλικίας. Σε περιοχές που δεν έχουν ιδρυθεί ή δεν λειτουργούν
ΕΕΕΕΚ, η πρώτη εγγραφή μπορεί να γίνει και
έως το εικοστό (20ό) έτος. Τα ΕΕΕΕΚ υπάγονται στη
δευτεροβάθμια επαγγελματική εκπαίδευση. Στα ΕΕΕΕΚ
μπορούν να διδάσκουν και εκπαιδευτικοί ΕΑΕ κλάδου
δασκάλων (ΠΕ 70 και ΠΕ 71) και εκπαιδευτικοί ενηλίκων
ΠΕ 72 με απόσπαση, όταν οι ανάγκες της υπηρεσίας
το επιτρέπουν ή με οργανική θέση που συστήνεται για
το σκοπό αυτόν.
2. Στα σχολεία της παραγράφου 1(α) του παρόντος
άρθρου μπορούν να λειτουργούν και τμήματα ολοημέρου
προγράμματος. Στα σχολεία ΕΑΕ εφαρμόζονται
ειδικά προσαρμοσμένα αναλυτικά και διδακτικά προγράμματα.
Στο πρόγραμμα των νηπιαγωγείων ΕΑΕ περιλαμβάνονται
και προγράμματα πρώιμης παρέμβασης.
Το Παιδαγωγικό Ινστιτούτο οφείλει να προβεί στο σχεδιασμό
των προγραμμάτων πρώιμης παρέμβασης των
ειδικών νηπιαγωγείων, εντός τεσσάρων (4) μηνών από
την έναρξη ισχύος του παρόντος νόμου. Στο πρόγραμμα
των δημοτικών σχολείων ΕΑΕ περιλαμβάνονται και
δραστηριότητες προεπαγγελματικής εκπαίδευσης. Στο
πρόγραμμα των γυμνασίων και λυκείων ΕΑΕ μπορεί να
περιλαμβάνονται και μαθήματα τεχνικής επαγγελματικής
εκπαίδευσης και κατάρτισης.
3. Για την εκπαίδευση των ατόμων με ειδικές εκπαιδευτικές
ανάγκες, που φοιτούν στα σχολεία γενικής και
τεχνικής επαγγελματικής εκπαίδευσης εφαρμόζονται
ειδικά προσαρμοσμένα και εξατομικευμένα υποστηρικτικά
εκπαιδευτικά προγράμματα.
4. Η φοίτηση των μαθητών με αναπηρία και ειδικές εκπαιδευτικές
ανάγκες στις αυτοτελείς ΣΜΕΑΕ της δευτεροβάθμιας
εκπαίδευσης μπορεί να παραταθεί ανάλογα
με τις ειδικές εκπαιδευτικές ανάγκες τους και πέραν του
εικοστού τρίτου (23ου) έτους της ηλικίας τους. Για την
παράταση αποφασίζει ο αρμόδιος διευθυντής εκπαίδευσης,
ύστερα από εισήγηση του οικείου ΚΕΔΔΥ.
5. Ο αναγκαίος αριθμός των μαθητών για τη λειτουργία
ειδικού δημοτικού σχολείου και ΕΕΕΕΚ δεν μπορεί
να είναι μικρότερος των πέντε και αποτελεί την προϋπόθεση
ίδρυσής τους. Στις περιπτώσεις που οι μαθητές
είναι λιγότεροι, η λειτουργία της σχολικής μονάδας
αναστέλλεται και στη συνέχεια προτείνεται η κατάργησή
της. Στη θέση της ιδρύονται τμήματα ένταξης, με
εξειδικευμένο πρόγραμμα διευρυμένου ωραρίου.
6. Η μεταφορά των μαθητών των ΣΜΕΑΕ γίνεται
είτε με κοινά δρομολόγια των σχολικών λεωφορείων
τα οποία ανήκουν στην Ενιαία Σχολική Επιτροπή του
Συγκροτήματος είτε με μεταφορικά μέσα μισθωμένα
από την οικεία Νομαρχιακή Αυτοδιοίκηση. Ειδικά για
τις ΣΜΕΑΕ επιτρέπεται η αγορά ή μίσθωση σχολικών
λεωφορείων εξειδικευμένων προδιαγραφών που τάσσονται
από την Ευρωπαϊκή Επιτροπή. Για τη μεταφορά
των μαθητών των ΣΜΕΑΕ συνιστώνται στο Υπουργείο
Εθνικής Παιδείας και Θρησκευμάτων θέσεις οδηγών και
συνοδών των μαθητών με σχέση εργασίας ιδιωτικού
δικαίου ορισμένου ή αορίστου χρόνου, που κατανέμονται
με απόφαση του Υπουργού Εθνικής Παιδείας και
Θρησκευμάτων στις ΣΜΕΑΕ. Με όμοια απόφαση καθορίζονται
τα καθήκοντα και οι υποχρεώσεις αυτών. Η αντιμετώπιση
των δαπανών κίνησης, συντήρησης, επισκευής
και ασφάλισης των αυτοκινήτων που έχουν κατανεμηθεί
στις ΣΜΕΑΕ γίνεται από τις οικείες Σχολικές Επιτροπές,
οι οποίες επιχορηγούνται για το σκοπό αυτόν από τους
οικείους Οργανισμούς Τοπικής Αυτοδιοίκησης (ΟΤΑ). 
Μέχρι την πλήρωση των ανωτέρω θέσεων οδηγών και
συνοδών μαθητών ΣΜΕΑΕ επιτρέπεται η, κατά παρέκκλιση
των σχετικών διατάξεων, σύναψη από τις οικείες
Σχολικές Επιτροπές σχετικών συμβάσεων για τη μεταφορά
και συνοδεία των προαναφερόμενων μαθητών.
7. Ο καθαρισμός των ΣΜΕΑΕ δύναται να ανατίθεται
με απόφαση της οικείας Σχολικής Επιτροπής, κατά παρέκκλιση
των σχετικών διατάξεων, σε ειδικά συνεργεία
καθαρισμού, στις περιπτώσεις που οι ανάγκες δεν καλύπτονται
από το προσωπικό καθαριότητας που υπηρετεί
σε οργανικές θέσεις.»
Οι υφιστάμενες παράγραφοι 7 έως 9 του άρθρου 8 του
ν. 3699/2008 (ΦΕΚ 199 Α΄) αναριθμούνται αντιστοίχως
σε 8 έως 1
8. Το σχολικό και διδακτικό έτος των ΣΜΕΑΕ είναι το
ίδιο με αυτό των αντίστοιχων σχολείων της γενικής
εκπαίδευσης. Τα ειδικά νηπιαγωγεία, δημοτικά σχολεία,
γυμνάσια και λύκεια είναι ισότιμα προς τα αντίστοιχα
σχολεία της πρωτοβάθμιας και δευτεροβάθμιας γενικής
εκπαίδευσης. Τα ειδικά επαγγελματικά γυμνάσια
είναι ισότιμα προς τα γυμνάσια της δευτεροβάθμιας
εκπαίδευσης.
9. Τα ειδικά επαγγελματικά λύκεια και οι ειδικές επαγγελματικές
σχολές είναι ισότιμα με τα επαγγελματικά
λύκεια και με τις επαγγελματικές σχολές και παρέχουν
ισότιμα επαγγελματικά δικαιώματα στους αποφοίτους
τους.
10. Οι σχολικές περιφέρειες των ΣΜΕΑΕ ορίζονται
από τον διευθυντή εκπαίδευσης της αντίστοιχης βαθμίδας.

Άρθρο 9
Εποπτεία σχολικών μονάδων
1. Οι ΣΜΕΑΕ και το προσωπικό τους υπάγονται διοικητικά
στις αντίστοιχες διευθύνσεις ή γραφεία πρωτοβάθμιας
ή δευτεροβάθμιας εκπαίδευσης όπου λειτουργούν
αντίστοιχα τμήματα ΕΑΕ, εκτός των ειδικών επαγγελματικών
γυμνασίων, των ειδικών επαγγελματικών λυκείων,
των ειδικών επαγγελματικών σχολών και των ΕΕΕΕΚ
που υπάγονται στα αντίστοιχα Γραφεία Επαγγελματικής
Εκπαίδευσης.
2. Την ευθύνη εφαρμογής των προγραμμάτων ΕΑΕ,
παράλληλης στήριξης και παροχής διδασκαλίας στο
σπίτι, έχει ο Διευθυντής της σχολικής μονάδας στην
οποία φοιτά ή είναι εγγεγραμμένος ο μαθητής, τη δε
εποπτεία τήρησης των προγραμμάτων αυτών έχει ο
σχολικός σύμβουλος ΕΑΕ.

Άρθρο 10
Διοίκηση σχολικών μονάδων
1. Όργανα διοίκησης κάθε ΣΜΕΑΕ είναι ο διευθυντής,
ο υποδιευθυντής και ο σύλλογος προσωπικού.
2. Στα μονοθέσια και διθέσια νηπιαγωγεία και στα
μονοθέσια, διθέσια και τριθέσια δημοτικά, τη διοίκηση
ασκεί προϊστάμενος που ορίζεται με διετή θητεία από
τους έχοντες οργανική θέση σε αυτά εκπαιδευτικούς.
Ο ορισμός τους γίνεται με την ίδια διαδικασία που
ισχύει και στη γενική εκπαίδευση και εφόσον πληρούν
τις προϋποθέσεις τοποθέτησης σε ΣΜΕΑΕ.
3. Οι εκπαιδευτικοί με οργανική θέση στα ΤΕ συμμετέχουν
ισότιμα με τους άλλους εκπαιδευτικούς της
σχολικής μονάδας στη διαδικασία επιλογής υποδιευθυντών
της.
4. Διευθυντές των ΣΜΕΑΕ επιλέγονται εκπαιδευτικοί,
οι οποίοι έχουν τα προσόντα τοποθέτησης σε θέσεις
εκπαιδευτικού προσωπικού αυτών και τουλάχιστον 3ετή
προϋπηρεσία σε ΣΜΕΑΕ ή ΚΕΔΔΥ. Για τις προϋποθέσεις,
τα προσόντα, τα κριτήρια και τη διαδικασία επιλογής
και τοποθέτησης εφαρμόζονται οι ισχύουσες διατάξεις
περί επιλογής στελεχών εκπαίδευσης. Η επιλογή
τους γίνεται από τα οικεία Περιφερειακά Υπηρεσιακά
Συμβούλια Πρωτοβάθμιας Εκπαίδευσης (ΠΥΣΠΕ) και τα
οικεία Περιφερειακά Υπηρεσιακά Συμβούλια Δευτεροβάθμιας
Εκπαίδευσης (ΠΥΣΔΕ).
5. Υποδιευθυντές σε ΣΜΕΑΕ πρωτοβάθμιας και δευτεροβάθμιας
εκπαίδευσης τοποθετούνται μόνο στις
περιπτώσεις όπου τα τμήματα που λειτουργούν είναι
τουλάχιστον έξι (6) και ο ελάχιστος αριθμός των μαθητών
τριάντα (30). Για τις προϋποθέσεις, τα προσόντα, τα
κριτήρια και τη διαδικασία επιλογής και τοποθέτησης
εφαρμόζονται οι ισχύουσες διατάξεις περί επιλογής
στελεχών εκπαίδευσης. Η επιλογή τους γίνεται από τα
οικεία ΠΥΣΠΕ και ΠΥΣΔΕ.

Άρθρο 11
Μετατροπή σχολικών μονάδων
1. Με απόφαση του Υπουργού Εθνικής Παιδείας και
Θρησκευμάτων μετατρέπονται από την έναρξη του σχολικού
έτους 2008−2009 τα κατά την παράγραφο 13 του
άρθρου 1 του ν. 2817/2000 (ΦΕΚ 78 Α΄) Τεχνικά Επαγγελματικά
Εκπαιδευτήρια (ΤΕΕ) Α΄ βαθμίδας σε Ειδικά
Επαγγελματικά Γυμνάσια του άρθρου 8 του παρόντος
νόμου και τα κατά την παράγραφο 14 του άρθρου 1 του
ν. 2817/2000 Τεχνικά Επαγγελματικά Εκπαιδευτήρια σε
Ειδικά Επαγγελματικά Λύκεια.
2. Οι μαθητές των μετατρεπόμενων σχολικών μονάδων
εγγράφονται σε αντίστοιχες τάξεις των νέων σχολικών
μονάδων, με απόφαση του συλλόγου διδασκόντων.
3. Οι εκπαιδευτικοί και τα μέλη ΕΕΠ και ΕΒΠ, που ανήκουν
οργανικά στις μετατρεπόμενες σχολικές μονάδες,
τοποθετούνται αυτοδικαίως στις προερχόμενες από
μετατροπή νέες σχολικές μονάδες.

Άρθρο 12
Ίδρυση και οργάνωση των ΚΕΔΔΥ
1. Στις έδρες των Νομαρχιακών Αυτοδιοικήσεων και
των Νομαρχιακών Διαμερισμάτων ιδρύονται ΚΕΔΔΥ που
αποτελούν αποκεντρωμένες δημόσιες υπηρεσίες και
υπάγονται στον Περιφερειακό Διευθυντή Εκπαίδευσης.
Σκοπός των ΚΕΔΔΥ είναι η προσφορά υπηρεσιών διάγνωσης,
αξιολόγησης και υποστήριξης των μαθητών
και κυρίως εκείνων που έχουν ειδικές εκπαιδευτικές
ανάγκες, καθώς και υποστήριξης, πληροφόρησης και
ευαισθητοποίησης των εκπαιδευτικών, των γονέων και
της κοινωνίας. Τα ΚΕΔΔΥ αξιολογούνται ανά έτος για τη
διαπίστωση του βαθμού επίτευξης των σκοπών τους.
2. Στις Νομαρχιακές Αυτοδιοικήσεις και στα Νομαρχιακά
Διαμερίσματα ιδρύονται τα παρακάτω ΚΕΔΔΥ:
Α΄ Αθήνας με έδρα την Αθήνα , Β΄ Αθήνας με έδρα
τη Νέα Ιωνία Αττικής, Γ΄ Αθήνας με έδρα το Αιγάλεω
Αττικής, Δ΄ Αθήνας με έδρα τον Άλιμο Αττικής, Ανατ.
Αττικής με έδρα το Κορωπί Αττικής, Δυτικής Αττικής
με έδρα την Ελευσίνα, Α΄ Πειραιά με έδρα τον Πειραιά,
Β΄ Πειραιά με έδρα τη Β΄ Διοικητική Περιφέρεια Πειραιά,
Αιτωλοακαρνανίας με έδρα το Μεσολόγγι, Αρκαδίας
με έδρα την Τρίπολη, Αργολίδας με έδρα το Ναύπλιο,
Άρτας με έδρα την Άρτα, Αχαΐας με έδρα την Πάτρα,
Βοιωτίας με έδρα τη Λιβαδειά, Γρεβενών με έδρα τα
Γρεβενά, Δράμας με έδρα τη Δράμα, Δωδεκανήσου:
α) Ρόδου με έδρα τη Ρόδο, β) Καλύμνου με έδρα την
Κάλυμνο, γ) Κω με έδρα την Κω, Έβρου με έδρα την Αλεξανδρούπολη,
Εύβοιας με έδρα τη Χαλκίδα, Ευρυτανίας
με έδρα το Καρπενήσι, Ζακύνθου με έδρα τη Ζάκυνθο,
Ηλείας με έδρα τον Πύργο, Ημαθίας με έδρα τη Βέροια,
Ηρακλείου Κρήτης με έδρα το Ηράκλειο, Α΄ Θεσσαλονίκης
με έδρα τη Θέρμη, Β΄ Θεσσαλονίκης με έδρα τη
Σταυρούπολη, Θεσπρωτίας με έδρα την Ηγουμενίτσα,
Ιωαννίνων με έδρα τα Ιωάννινα, Καβάλας με έδρα την
Καβάλα, Καρδίτσας με έδρα την Καρδίτσα, Καστοριάς
με έδρα την Καστοριά, Κέρκυρας με έδρα την Κέρκυρα,
Κεφαλληνίας με έδρα το Αργοστόλι, Κιλκίς με έδρα
το Κιλκίς, Κοζάνης με έδρα την Κοζάνη, Κορινθίας με
έδρα την Κόρινθο, Κυκλάδων: α) Σύρου με έδρα τη Σύρο,
β) Νάξου με έδρα τη Νάξο, Λακωνίας με έδρα τη Σπάρτη,
Λάρισας με έδρα τη Λάρισα, Λασιθίου Κρήτης με έδρα
τον Άγιο Νικόλαο, Λέσβου: α) Μυτιλήνης με έδρα τη
Μυτιλήνη, β) Λήμνου με έδρα τη Μύρινα, Λευκάδας με
έδρα τη Λευκάδα, Μαγνησίας με έδρα το Βόλο, Μεσσηνίας
με έδρα την Καλαμάτα, Ξάνθης με έδρα την Ξάνθη,
Πέλλας με έδρα την Έδεσσα, Πιερίας με έδρα την Κατερίνη,
Πρέβεζας με έδρα την Πρέβεζα, Ρεθύμνου Κρήτης
με έδρα το Ρέθυμνο, Ροδόπης με έδρα την Κομοτηνή,
Σάμου με έδρα τη Σάμο, Σερρών με έδρα τις Σέρρες,
Τρικάλων με έδρα τα Τρίκαλα, Φθιώτιδας με έδρα τη
Λαμία, Φλώρινας με έδρα τη Φλώρινα, Φωκίδας με έδρα
την Άμφισσα, Χαλκιδικής με έδρα τον Πολύγυρο, Χανίων
με έδρα τα Χανιά και Χίου με έδρα τη Χίο. Στις Περιφερειακές
Διευθύνσεις Εκπαίδευσης Αττικής και Κεντρικής
Μακεδονίας, ορίζονται ως ΚΕΔΔΥ Περιφέρειας τα Α΄
Αθήνας και Α΄ Θεσσαλονίκης αντίστοιχα.
3. Σε όλα τα ανωτέρω ΚΕΔΔΥ τοποθετείται και υπηρετεί
το εξής Εκπαιδευτικό Προσωπικό (ΕΠ), ΕΕΠ και
Διοικητικό Προσωπικό (ΔΠ):
ΠΕ60 ή ΠΕ61 – Νηπιαγωγών
ΠΕ70 ή ΠΕ71 – Δασκάλων
ΠΕ02 – Φιλολόγων
ΠΕ03 – Μαθηματικών
ΠΕ11.01 Καθηγητών Φυσικής Αγωγής με ειδικότητα
στην ΕΑΕ
ΠΕ26 ή ΠΕ21 – Λογοθεραπευτών
ΠΕ29 – Εργοθεραπευτών
ΠΕ24 – Παιδοψυχιάτρων ή ΠΕ35 – Παιδιάτρων με εξειδίκευση
στην Παιδονευρολογία ή Νευρολόγων με εξειδίκευση
στην Παιδονευρολογία
ΠΕ23 – Ψυχολόγων
ΠΕ30 – Κοινωνικών Λειτουργών
ΔΕ – Διοικητικών
Επίσης τοποθετείται κατά περίπτωση ΕΕΠ των ακόλουθων
κλάδων:
ΠΕ22 – Επαγγελματικών Συμβούλων
ΠΕ28 – Φυσικοθεραπευτών
ΠΕ25 – Σχολικών Νοσηλευτών
ΠΕ31– Εξειδικευμένο είτε στον Επαγγελματικό Προσανατολισμό
των τυφλών είτε στην κινητικότητα, τον προσανατολισμό
και τις δεξιότητες καθημερινής διαβίωσης
των τυφλών είτε στην ελληνική νοηματική γλώσσα των
κωφών είτε στη γραφή Braille των τυφλών.
ΠΕ36 − Μουσικοθεραπευτών.
Οι οργανικές θέσεις του ν. 2817/2000 άρθρο 2 παράγραφος
4, όπως ισχύει, μεταφέρονται στα ΚΕΔΔΥ του
παρόντος άρθρου και το ΕΠ, το ΕΕΠ και το ΔΠ τοποθετείται
στα αντίστοιχα ΚΕΔΔΥ.
4. Σε κάθε ΚΕΔΔΥ προϊστάμενος ορίζεται, για 4ετή
θητεία, κατόπιν επιλογής από το Υπηρεσιακό Συμβούλιο
Ειδικού Εκπαιδευτικού Προσωπικού (ΥΣΕΕΠ), το οποίο
συνεδριάζει υπό την προεδρία του προέδρου του Τμήματος
ΕΑΕ του Παιδαγωγικού Ινστιτούτου ή του αναπληρωτή
του και με τη συμμετοχή σχολικού συμβούλου
ΕΑΕ, οι οποίοι ορίζονται με την απόφαση συγκρότησης.
Δικαίωμα συμμετοχής στην επιλογή έχουν εκπαιδευτικοί
που διαθέτουν σπουδές στην ΕΑΕ ή μέλη του ΕΕΠ,
οι οποίοι υπηρετούν οργανικά σε σχολικές μονάδες ή
ΚΕΔΔΥ της περιφερειακής Διεύθυνσης Εκπαίδευσης
στην οποία υπάγεται το ΚΕΔΔΥ και με την προϋπόθεση
να έχουν 3ετή προϋπηρεσία σε ΣΜΕΑΕ ή ΚΕΔΔΥ. Κριτήρια
επιλογής είναι αυτά που ισχύουν και για τα άλλα
στελέχη εκπαίδευσης. Τοποθετούνται με απόφαση του
Υπουργού Εθνικής Παιδείας και Θρησκευμάτων, ύστερα
από πρόταση του ΥΣΕΕΠ. Όταν δεν καλύπτονται οι θέσεις
με επιλογή από το ΥΣΕΕΠ, ορίζεται αναπληρωτής
προϊστάμενος με διετή θητεία από τον περιφερειακό
διευθυντή εκπαίδευσης, με πρόταση του οικείου Περιφερειακού
Υπηρεσιακού Συμβουλίου Ειδικού Εκπαιδευτικού
Προσωπικού (ΠΥΣΕΕΠ), ύστερα από προκήρυξη
ενδιαφέροντος.
Ο χρόνος υπηρεσίας των υπηρετούντων στα ΚΕΔΔΥ
μοριοδοτείται ως διδακτική εμπειρία σε ΣΜΕΑΕ. Ο προϊστάμενος
του ΚΕΔΔΥ ασκεί καθοδηγητικό έργο και
έχει τις διοικητικές και πειθαρχικές αρμοδιότητες για
το προσωπικό που υπηρετεί οργανικά σε αυτό. Αν ο
προϊστάμενος κατέχει οργανική θέση στο ΚΕΔΔΥ, όπου
τοποθετείται, τότε αναπληρώνεται στα καθήκοντα της
ειδικότητάς του. Τον προϊστάμενο κωλυόμενο ή απόντα
αναπληρώνει εκπαιδευτικός ή μέλος του ΕΕΠ, ο οποίος
ορίζεται με απόφαση του περιφερειακού διευθυντή
εκπαίδευσης από τους υπηρετούντες οργανικά στο
ΚΕΔΔΥ, ύστερα από εισήγηση του ΠΥΣΕΕΠ.
5. Τα ΚΕΔΔΥ συνεργάζονται με τα Κέντρα Κοινωνικής
Υποστήριξης και Κατάρτισης Ατόμων με Ειδικές Ανάγκες
(ΚΕΚΥΚΑΜΕΑ).
6. Το ΕΕΠ κάθε ΚΕΔΔΥ που λειτουργεί στην έδρα
της Περιφέρειας προσφέρει τις υπηρεσίες του και στα
ΚΕΔΔΥ των Νομών και Νομαρχιών που ανήκουν στην
Περιφέρεια. Το ΕΠ, ΕΕΠ και ΔΠ τοποθετείται ανάλογα
με τη διασπορά του μαθητικού πληθυσμού και σε κάθε
περίπτωση τοποθετείται μία πλήρης διεπιστημονική
ομάδα σε μαθητικό πληθυσμό τουλάχιστον δέκα χιλιάδων
(10.000) ατόμων.
7. Κατά την τοποθέτηση των εκπαιδευτικών στα ΚΕΔΔΥ
λαμβάνεται μέριμνα να μην τοποθετούνται δύο
εκπαιδευτικοί με την ίδια εξειδίκευση στην ΕΑΕ στο
ίδιο ΚΕΔΔΥ, ώστε να επιτυγχάνεται η κάλυψη όλων των
κατηγοριών ειδικών εκπαιδευτικών αναγκών. Στα ΚΕΔΔΥ
τοποθετούνται με μετάθεση, απόσπαση ή αναπλήρωση
εκπαιδευτικοί προσχολικής αγωγής, πρωτοβάθμιας και
δευτεροβάθμιας εκπαίδευσης. O χρόνος της απόσπασης
των εκπαιδευτικών και των μελών του ΕΕΠ στα
ΚΕΔΔΥ υπολογίζεται ότι έχει διανυθεί στην οργανική
τους θέση. Η θητεία τους, με οποιαδήποτε σχέση (οργανικά
ή αποσπασμένου), λογίζεται και προσμετράται
ως εκπαιδευτική υπηρεσία.
8. Οι εκπαιδευτικοί ΕΑΕ, τα μέλη ΕΕΠ και ΕΒΠ, καθώς
και το ΔΠ που ανήκαν οργανικά στα ΚΔΑΥ της παραγράφου
4 του άρθρου 2 του ν. 2817/2000 και της παραγράφου
1α του άρθρου 2 του ν. 3194/2003 (ΦΕΚ 267 Α΄),
τοποθετούνται αυτοδικαίως στα αντίστοιχα ΚΕΔΔΥ του
παρόντος άρθρου και οι υφιστάμενες οργανικές θέσεις
των ΚΔΑΥ μεταφέρονται αυτοδίκαια στα ΚΕΔΔΥ.

Άρθρο 13
Επιλογή Σχολικών Συμβούλων ΕΑΕ
και Συμβούλων ΕΕΠ
Οι σχολικοί σύμβουλοι ΕΑΕ και οι σύμβουλοι ΕΕΠ,
επιλέγονται με τη διαδικασία επιλογής στελεχών εκπαίδευσης
και σύμφωνα με τις εκάστοτε ισχύουσες διατάξεις.
Οι σχολικοί σύμβουλοι ΕΑΕ είναι αρμόδιοι για
την παιδαγωγική και επιστημονική καθοδήγηση του ΕΠ
των ΣΜΕΑΕ προσχολικής, πρωτοβάθμιας και δευτεροβάθμιας
εκπαίδευσης και των ΚΕΔΔΥ. Οι σύμβουλοι ΕΕΠ
είναι αρμόδιοι για την επιστημονική καθοδήγηση των
αντίστοιχων ειδικοτήτων ΕΕΠ που βρίσκονται σε ΣΜΕΑΕ
όλων των βαθμίδων εκπαίδευσης και στα ΚΕΔΔΥ.

Άρθρο 14
Τμήμα ΕΑΕ του Παιδαγωγικού Ινστιτούτου
1. Οι θέσεις του Τμήματος ΕΑΕ του Παιδαγωγικού
Ινστιτούτου είναι οι εξής:
α) δύο (2) θέσεις συμβούλων ΕΑΕ,
β) δύο (2) θέσεις μόνιμων παρέδρων ειδικότητας ΕΑΕ,
και
γ) επτά (7) θέσεις παρέδρων με θητεία.
Οι ειδικότητες των παρέδρων με θητεία πρέπει να
είναι διαφορετικές και προσδιορίζονται από την προκήρυξη
που εκδίδεται για την πλήρωση των κενών θέσεων.
Του Τμήματος ΕΑΕ του Παιδαγωγικού Ινστιτούτου προεδρεύει
ο έβδομος (7ος) Ειδικός Αντιπρόεδρος.
2. Για το διορισμό στις θέσεις συμβούλων και μόνιμων
παρέδρων της προηγούμενης παραγράφου απαιτείται
πτυχίο τμήματος Παιδαγωγικών, Φιλοσοφικών, Ιατρικών,
Κοινωνικών, Νομικών ή άλλων συναφών επιστημών, Πανεπιστημίου
της ημεδαπής ή ισότιμο πτυχίο της αλλοδαπής,
διδακτορικό δίπλωμα συναφές με το αντικείμενο
της θέσης και οκταετής τουλάχιστον προϋπηρεσία στην
ΕΑΕ (ΣΜΕΑΕ, ΤΕ ή ΚΕΔΔΥ). Για το διορισμό στις θέσεις
παρέδρων με θητεία απαιτείται πτυχίο τμήματος Παιδαγωγικών,
Φιλοσοφικών, Ιατρικών, Κοινωνικών, Νομικών ή
άλλων συναφών επιστημών, Πανεπιστημίου της ημεδαπής
ή ισότιμο πτυχίο της αλλοδαπής, με μετεκπαίδευση
στην ΕΑΕ, στα διδασκαλεία των Πανεπιστημίων ή σε
αντίστοιχα της αλλοδαπής ή μεταπτυχιακές σπουδές
στην ΕΑΕ ή στη σχολική ψυχολογία, καθώς και οκταετής
προϋπηρεσία στην ΕΑΕ (ΣΜΕΑΕ, ΤΕ ή ΚΕΔΔΥ). Για
τα λοιπά προσόντα και τη διαδικασία πλήρωσης των
θέσεων εφαρμόζονται οι ισχύουσες διατάξεις για την
πλήρωση θέσεων του Παιδαγωγικού Ινστιτούτου και
λαμβάνεται υπόψη η κατεύθυνση της μετεκπαίδευσης
και των μεταπτυχιακών σπουδών, καθώς και η προϋπηρεσία
σε αντίστοιχες ΣΜΕΑΕ. Για την πλήρωση των
συνιστώμενων θέσεων έχουν εφαρμογή οι διατάξεις
των άρθρων 25 και 26 του ν. 1566/1985 (ΦΕΚ 75 Α΄),
όπως ισχύουν.
3. Έργο του Τμήματος ΕΑΕ του Παιδαγωγικού Ινστιτούτου
είναι:
α) η επιστημονική έρευνα, μελέτη και τεκμηρίωση
όλων των θεμάτων της ΕΑΕ και η υποβολή προτάσεων
για το σχεδιασμό και την εφαρμογή της εκπαιδευτικής
πολιτικής στην ΕΑΕ,
β) ο σχεδιασμός και η υποστήριξη ανάπτυξης προγραμμάτων
επιμόρφωσης του προσωπικού της ΕΑΕ σε
συνεργασία με το αρμόδιο Τμήμα Επιμόρφωσης του
Παιδαγωγικού Ινστιτούτου, τα Περιφερειακά Επιμορφωτικά
Κέντρα (ΠΕΚ) και τα Τμήματα ΕΑΕ των Πανεπιστημίων,
γ) ο σχεδιασμός και η ανάπτυξη των ωρολογίων και
αναλυτικών προγραμμάτων, καθώς και ο σχεδιασμός
του διδακτικού και λοιπού υποστηρικτικού υλικού για
την εκπαίδευση των μαθητών με αναπηρία και ειδικές
εκπαιδευτικές ανάγκες,
δ) η αξιολόγηση των προγραμμάτων ΕΑΕ σε συνεργασία
με το Τμήμα Αξιολόγησης του Παιδαγωγικού
Ινστιτούτου,
ε) η προώθηση και εφαρμογή της σύγχρονης τεχνολογίας
στην ΕΑΕ,
στ) η επιστημονική υποστήριξη του έργου των Σχολικών
Συμβούλων ΕΑΕ, των Συμβούλων ΕΕΠ και των
προγραμμάτων σχολικής ενσωμάτωσης,
ζ) η συνεργασία με επιστημονικούς φορείς και οργανώσεις
του εσωτερικού και του εξωτερικού και με
εξειδικευμένους επιστήμονες με σκοπό την προώθηση
των θεμάτων της ΕΑΕ,
η) η αξιολόγηση του έργου των ΚΕΔΔΥ.
4. Στις συνεδριάσεις του Τμήματος ΕΑΕ του Παιδαγωγικού
Ινστιτούτου, μετέχουν με δικαίωμα ψήφου κατόπιν
πρόσκλησης του Προέδρου του Τμήματος:
α) ένας (1) εκπρόσωπος του Υπουργείου Υγείας και
Κοινωνικής Αλληλεγγύης,
β) ο Προϊστάμενος της Διεύθυνσης ΕΑΕ του Υπουργείου
Εθνικής Παιδείας και Θρησκευμάτων,
γ) ένας (1) εκπρόσωπος της Εθνικής Συνομοσπονδίας
Ατόμων με Αναπηρία,
δ) ένας (1) εκπρόσωπος της Πανελλήνιας Ομοσπονδίας
Σωματείων Γονέων και Κηδεμόνων Ατόμων με Αναπηρία
και
ε) ένας (1) εκπρόσωπος της Πανελλήνιας Ομοσπονδίας
Ενώσεων Γονέων Ατόμων με Μαθησιακές Δυσκολίες.
Όλοι οι ανωτέρω εκπρόσωποι εκτός του προϊσταμένου
της Διεύθυνσης ΕΑΕ του Υπουργείου Εθνικής Παιδείας
και Θρησκευμάτων ορίζονται από τον Υπουργό Εθνικής
Παιδείας και Θρησκευμάτων, κατόπιν προτάσεων από
το Υπουργείο Υγείας και Κοινωνικής Αλληλεγγύης και
τις Ομοσπονδίες. Σε περίπτωση μη προτάσεως κατά
τα ανωτέρω, εντός εύλογης προθεσμίας, ο Υπουργός
Εθνικής Παιδείας και Θρησκευμάτων ορίζει τους εκπροσώπους
χωρίς πρόταση.

Άρθρο 15
Θέματα οργάνωσης της Κεντρικής Υπηρεσίας του
Υπουργείου Εθνικής Παιδείας και Θρησκευμάτων
1. Το Τμήμα Διοικητικού της Διεύθυνσης ΕΑΕ του
Υπουργείου Εθνικής Παιδείας και Θρησκευμάτων μετονομάζεται
σε Τμήμα Προσωπικού (ΤΠ). Το ΤΠ, του οποίου
προΐσταται υπάλληλος του κλάδου ΠΕ Διοικητικού με
βαθμό Α΄ και δεκαπενταετή τουλάχιστον πραγματική
δημόσια υπηρεσία, είναι αρμόδιο για το χειρισμό των
θεμάτων διορισμού, πρόσληψης, υπηρεσιακής κατάστασης
και πειθαρχικού δικαίου του ΕΕΠ των ΚΕΔΔΥ
και των ΣΜΕΑΕ, του ΕΒΠ και του ΔΠ των ΚΕΔΔΥ, των
οδηγών αυτοκινήτων και των συνοδών των μαθητών
των ΣΜΕΑΕ και θεμάτων πρόσληψης αναπληρωτών και
ωρομισθίων εκπαιδευτικών ΕΑΕ.
2. Ο Προϊστάμενος της Διεύθυνσης ΕΑΕ του Υπουργείου
Εθνικής Παιδείας και Θρησκευμάτων είναι εκπαιδευτικός
που έχει τα τυπικά προσόντα τοποθέτησης σε
ΣΜΕΑΕ ή ΚΕΔΔΥ, πενταετή προϋπηρεσία στην ειδική
αγωγή και εκπαίδευση, έχει ασκήσει διευθυντικά καθήκοντα
και διαθέτει 20ετή τουλάχιστον προϋπηρεσία
μόνιμου εκπαιδευτικού.

  ΚΕΦΑΛΑΙΟ Γ΄
ΠΡΟΣΩΠΙΚΟ ΕΑΕ

Άρθρο 16
Εκπαιδευτικό Προσωπικό
1. Η στελέχωση των ΣΜΕΑΕ, των ΤΕ, των προγραμμάτων
πρώιμης παρέμβασης, των προγραμμάτων παράλληλης
στήριξης και παροχής διδασκαλίας στο σπίτι
γίνεται από εκπαιδευτικούς της πρωτοβάθμιας και
δευτεροβάθμιας εκπαίδευσης με σπουδές στην ΕΑΕ,
οι οποίοι τοποθετούνται με τα ισχύοντα κριτήρια της
γενικής εκπαίδευσης με μετάθεση, διορισμό, απόσπαση
ή αναπλήρωση. Οι εκπαιδευτικοί αυτοί ανήκουν στις
Διευθύνσεις ή τα Γραφεία της αντίστοιχης βαθμίδας
εκπαίδευσης.
2. Οι εκπαιδευτικοί οι οποίοι μετεκπαιδεύονται στην
ΕΑΕ υποχρεούνται να υπηρετήσουν σε ΣΜΕΑΕ για μια
τριετία τουλάχιστον.
3. Οι εκπαιδευτικοί των τμημάτων ένταξης, των προγραμμάτων
πρώιμης παρέμβασης, παροχής διδασκαλίας
στο σπίτι και παράλληλης στήριξης, για συμπλήρωση
του διδακτικού τους ωραρίου και με εισήγηση του σχολικού
συμβούλου ΕΑΕ, δύνανται να προσφέρουν εκπαιδευτικό
έργο και σε μαθητές με αναπηρία και ειδικές
εκπαιδευτικές ανάγκες άλλων σχολείων. Στις ΣΜΕΑΕ
που φοιτούν μαθητές οι οποίοι ανήκουν στο φάσμα του
αυτισμού τοποθετούνται κατά προτεραιότητα εκπαιδευτικοί
οι οποίοι έχουν σπουδές ή εξειδίκευση στον
αυτισμό.
4. Εκπαιδευτικοί που υπηρετούν και κατέχουν οργανική
θέση σε ΣΜΕΑΕ και δεν έχουν μετεκπαίδευση ή άλλο
τίτλο σπουδών στην ΕΑΕ συμμετέχουν κατά προτεραιότητα
σε προγράμματα επιμόρφωσης και εξειδίκευσης
που υλοποιούνται από τον Οργανισμό Επιμόρφωσης Εκπαιδευτικών
(ΟΕΠΕΚ) ή είναι προγράμματα χρηματοδοτούμενα
από το Επιχειρησιακό Πρόγραμμα Εκπαίδευσης
και Αρχικής Επαγγελματικής Κατάρτισης (ΕΠΕΑΕΚ).

Άρθρο 17
Ειδικό Εκπαιδευτικό Προσωπικό
1. Για τη στελέχωση των ΚΕΔΔΥ και των ΣΜΕΑΕ προβλέπεται
ΕΕΠ. Η άσκηση των καθηκόντων τους δύναται
να επεκτείνεται και στους μαθητές των συστεγαζόμενων
ή γειτονικών ΣΜΕΑΕ, όταν δεν υπάρχουν αντίστοιχες
ειδικότητες και εφόσον έχουν καλυφθεί οι ανάγκες
των σχολείων στα οποία υπηρετούν. Η επέκταση της
άσκησης των καθηκόντων τους γίνεται με απόφαση
του Περιφερειακού Διευθυντή Εκπαίδευσης ύστερα
από πρόταση του ΠΥΣΕΕΠ, στο οποίο υποβάλλονται
οι σχετικές αιτιολογημένες εισηγήσεις του σχολικού
συμβούλου της ΕΑΕ και του σχολικού συμβούλου ΕΕΠ
της αντίστοιχης ειδικότητας.
2. Οι ανήκοντες στους κλάδους ΕΕΠ και το ΕΒΠ των
ΣΜΕΑΕ και των ΚΕΔΔΥ δύνανται να αποσπώνται στην
Κεντρική Υπηρεσία του Υπουργείου Εθνικής Παιδείας
και Θρησκευμάτων, στις Περιφερειακές Διευθύνσεις
Εκπαίδευσης και στις Διευθύνσεις και στα Γραφεία
Πρωτοβάθμιας και Δευτεροβάθμιας Εκπαίδευσης, με
τη διαδικασία που προβλέπεται στην παράγραφο 6 του
άρθρου 6 του ν. 2740/1999 (ΦΕΚ 186 Α΄). Οι αποσπώμενοι
θεμελιώνουν δικαίωμα υποβολής αίτησης μετάθεσης και
λαμβάνουν τις Μονάδες Συνθηκών Διαβίωσης (ΜΣΔ) της
οργανικής τους θέσης.

Άρθρο 18
Ειδικό Βοηθητικό Προσωπικό
Για θέματα αυτοεξυπηρέτησης, καθημερινής διαβίωσης
και λειτουργικών διευκολύνσεων των μαθητών με
αναπηρία και με ειδικές εκπαιδευτικές ανάγκες που
φοιτούν στα γενικά σχολεία προσχολικής, πρωτοβάθμιας
και δευτεροβάθμιας εκπαίδευσης χωρίς παράλληλη
στήριξη από εκπαιδευτικό ΕΑΕ ή που φοιτούν σε ΣΜΕΑΕ,
προσλαμβάνεται ΕΒΠ.

Άρθρο 19
Σύσταση νέων κλάδων εκπαιδευτικών ΕΑΕ και ΕΕΠ
1. Στους κλάδους των εκπαιδευτικών ΕΑΕ της προσχολικής,
πρωτοβάθμιας και δευτεροβάθμιας εκπαίδευσης
για τις ΣΜΕΑΕ που προβλέπονται στα άρθρα 12,13 και 14
του ν. 1566/1985 προστίθενται οι εξής νέοι κλάδοι:
α) Κλάδος ΠΕ 61 (Νηπιαγωγών ΕΑΕ)
β) Κλάδος ΠΕ 71 (Δασκάλων ΕΑΕ)
γ) Κλάδος ΠΕ 11.01. (Καθηγητών Φυσικής Αγωγής με
ειδικότητα στην ΕΑΕ),
δ) Κλάδοι ΠΕ (Καθηγητών Δευτεροβάθμιας ΕΑΕ) όλων
των ειδικοτήτων, με τον ισχύοντα κωδικό τους και προέκταση
« .50».
2. Στους κλάδους που προβλέπονται στην περίπτωση
α΄ της παραγράφου 2 του άρθρου 35 του ν. 1566/1985
προστίθενται οι εξής κλάδοι:
α) Κλάδος ΠΕ 35 (Παιδιάτρων με εξειδίκευση στην
παιδονευρολογία ή Νευρολόγων με εξειδίκευση στην
παιδονευρολογία).
β) Κλάδος ΠΕ 36 ( Μουσικοθεραπευτών).
3. Συνιστάται κλάδος ΠΕ 72 (Εκπαιδευτικών Ενηλίκων)
που βρίσκονται εντός ή εκτός του πλαισίου των ΣΜΕΑΕ,
ο οποίος προστίθεται στους κλάδους των εκπαιδευτικών
ΕΑΕ της δευτεροβάθμιας εκπαίδευσης, για τις ΣΜΕΑΕ
που προβλέπονται στο άρθρο 14 του ν. 1566/1985.
4. Τα εισαγωγικά και καταληκτικά μισθολογικά κλιμάκια
όλων των κλάδων των παραγράφων 1, 2 και 3 του
παρόντος άρθρου ορίζονται κατά κλάδο σύμφωνα με
το άρθρο 3 του ν. 3205/2003 (ΦΕΚ 297 Α΄).

Άρθρο 20
Τυπικά προσόντα
1. Τα ειδικά τυπικά προσόντα ένταξης στον εισαγωγικό
βαθμό των συνιστώμενων κλάδων εκπαιδευτικών ΕΑΕ
του προηγούμενου άρθρου ορίζονται ως εξής:
1.1. Tου κλάδου ΠΕ 61 (Νηπιαγωγών ΕΑΕ):
α) Διδακτορικό δίπλωμα στην ΕΑΕ, με βασικές σπουδές
σε παιδαγωγικά τμήματα ειδικής προσχολικής αγωγής
ή παιδαγωγικά τμήματα ειδικής αγωγής με κατεύθυνση
Νηπιαγωγών των Πανεπιστημίων της ημεδαπής
ή με αναγνωρισμένο ως αντίστοιχο και ισότιμο πτυχίο
της αλλοδαπής ή
β) Μεταπτυχιακό τίτλο σπουδών στην ΕΑΕ ή στη σχολική
ψυχολογία, με βασικές σπουδές στα παιδαγωγικά
τμήματα ειδικής προσχολικής αγωγής ή παιδαγωγικά
τμήματα ειδικής αγωγής με κατεύθυνση Νηπιαγωγών
των Πανεπιστημίων της ημεδαπής ή με αναγνωρισμένο
ως αντίστοιχο και ισότιμο πτυχίο της αλλοδαπής ή
γ) Πτυχίο διετούς μετεκπαιδεύσεως στην ΕΑΕ των
Διδασκαλείων της ημεδαπής ή αναγνωρισμένο ως αντίστοιχο
και ισότιμο πτυχίο της αλλοδαπής, με βασικές
σπουδές στα παιδαγωγικά τμήματα ειδικής προσχολικής
αγωγής ή παιδαγωγικά τμήματα ειδικής αγωγής
με κατεύθυνση Νηπιαγωγών της ημεδαπής ή με
αναγνωρισμένο ως αντίστοιχο και ισότιμο πτυχίο της
αλλοδαπής ή
δ) Πτυχίο παιδαγωγικών τμημάτων των Πανεπιστημίων
της ημεδαπής ή με αναγνωρισμένο ως αντίστοιχο
και ισότιμο πτυχίο της αλλοδαπής με αντικείμενο την
ειδική προσχολική αγωγή ή παιδαγωγικά τμήματα ειδικής
αγωγής με κατεύθυνση Νηπιαγωγών παράλληλα
με πιστοποιητικό παρακολούθησης ετήσιων σεμιναρίων
κατάρτισης στην ΕΑΕ από Πανεπιστήμια ή από
αναγνωρισμένους κρατικούς φορείς που εποπτεύονται
από το Υπουργείο Εθνικής Παιδείας και Θρησκευμάτων,
αποδεδειγμένης διάρκειας τουλάχιστον τετρακοσίων
(400) ωρών. Σεμινάρια ετήσιας διάρκειας στην ΕΑΕ, που
έχουν υλοποιηθεί μέχρι την έναρξη ισχύος του παρόντος
νόμου, από Πανεπιστήμια ή από αναγνωρισμένους
κρατικούς φορείς που εποπτεύονται από το Υπουργείο
Εθνικής Παιδείας και Θρησκευμάτων, αναγνωρίζονται
για την ένταξη στον εισαγωγικό βαθμό, ως ισότιμα με τα
ανωτέρω σεμινάρια των τετρακοσίων (400) ωρών ή
ε) Πτυχίο παιδαγωγικών τμημάτων των Πανεπιστημίων
της ημεδαπής ή με αναγνωρισμένο ως αντίστοιχο και
ισότιμο πτυχίο της αλλοδαπής με αντικείμενο την ειδική
προσχολική αγωγή ή παιδαγωγικά τμήματα ειδικής
αγωγής με κατεύθυνση Νηπιαγωγών.
Οι εκπαιδευτικοί του κλάδου ΠΕ 61 τοποθετούνται με
διορισμό, μετάθεση ή απόσπαση σε Νηπιαγωγεία ΕΑΕ,
σε τμήματα πρώιμης παρέμβασης, σε τμήματα ένταξης
νηπιαγωγείων, σε προγράμματα παράλληλης στήριξης
και παροχής διδασκαλίας στο σπίτι. Επίσης όταν συμπληρώσουν
τριετή εκπαιδευτική προϋπηρεσία σε αυτά,
μπορούν να τοποθετηθούν με μετάθεση ή απόσπαση
σε θέσεις των ΚΕΔΔΥ.
1.2. Tου κλάδου ΠΕ 71 (Δασκάλων ΕΑΕ):
α) Διδακτορικό δίπλωμα στην ΕΑΕ, με βασικές σπουδές
σε Παιδαγωγικά Τμήματα Δημοτικής Εκπαίδευσης
Ειδικής Αγωγής ή Τμήματα Εκπαιδευτικής και Κοινωνικής
Πολιτικής με κατεύθυνση την εκπαίδευση ατόμων
με αναπηρία ή Παιδαγωγικά Τμήματα Ειδικής Αγωγής
με κατεύθυνση Δασκάλων, των Πανεπιστημίων της ημεδαπής
ή με αναγνωρισμένο ως αντίστοιχο και ισότιμο
πτυχίο της αλλοδαπής ή
β) Μεταπτυχιακό τίτλο σπουδών στην ΕΑΕ ή στη σχολική
ψυχολογία, με βασικές σπουδές σε Παιδαγωγικά
Τμήματα Δημοτικής Εκπαίδευσης Ειδικής Αγωγής ή
Τμήματα Εκπαιδευτικής και Κοινωνικής Πολιτικής με
κατεύθυνση την εκπαίδευση ατόμων με αναπηρία ή
Παιδαγωγικά Τμήματα Ειδικής Αγωγής με κατεύθυνση
Δασκάλων, των Πανεπιστημίων της ημεδαπής ή με
αναγνωρισμένο ως αντίστοιχο και ισότιμο πτυχίο της
αλλοδαπής ή
γ) Πτυχίο διετούς μετεκπαιδεύσεως στην ΕΑΕ των
Διδασκαλείων της ημεδαπής ή αναγνωρισμένο ως αντίστοιχο
και ισότιμο πτυχίο της αλλοδαπής, με βασικές
σπουδές σε Παιδαγωγικά Τμήματα Δημοτικής Εκπαίδευσης
Ειδικής Αγωγής ή Τμήματα Εκπαιδευτικής και
Κοινωνικής Πολιτικής με κατεύθυνση την εκπαίδευση
ατόμων με αναπηρία ή Παιδαγωγικά Τμήματα Ειδικής
Αγωγής με κατεύθυνση Δασκάλων, των Πανεπιστημίων
της ημεδαπής ή με αναγνωρισμένο ως αντίστοιχο και
ισότιμο πτυχίο της αλλοδαπής ή
δ) Πτυχίο Παιδαγωγικών Τμημάτων Δημοτικής Εκπαίδευσης
Ειδικής Αγωγής ή Τμημάτων Εκπαιδευτικής και
Κοινωνικής Πολιτικής με κατεύθυνση την εκπαίδευση
ατόμων με αναπηρία ή Παιδαγωγικά Τμήματα Ειδικής
Αγωγής με κατεύθυνση Δασκάλων, των Πανεπιστημίων
της ημεδαπής ή με αναγνωρισμένο ως αντίστοιχο και
ισότιμο πτυχίο της αλλοδαπής παράλληλα με πιστοποιητικό
παρακολούθησης ετήσιων σεμιναρίων κατάρτισης
στην ΕΑΕ από Πανεπιστήμια ή από αναγνωρισμένους
κρατικούς φορείς που εποπτεύονται από το Υπουργείο
Εθνικής Παιδείας και Θρησκευμάτων, αποδεδειγμένης
διάρκειας τουλάχιστον τετρακοσίων (400) ωρών. Σεμινάρια
ετήσιας διάρκειας στην ΕΑΕ, που έχουν υλοποιηθεί
μέχρι την έναρξη ισχύος του παρόντος νόμου,
από Πανεπιστήμια ή από αναγνωρισμένους κρατικούς
φορείς που εποπτεύονται από το Υπουργείο Εθνικής
Παιδείας και Θρησκευμάτων, αναγνωρίζονται, για την
ένταξη στον εισαγωγικό βαθμό, ως ισότιμα με τα ανωτέρω
σεμινάρια των τετρακοσίων (400) ωρών ή
ε) Πτυχίο Παιδαγωγικών Τμημάτων Δημοτικής Εκπαίδευσης
Ειδικής Αγωγής ή Τμημάτων Εκπαιδευτικής και
Κοινωνικής Πολιτικής με κατεύθυνση την εκπαίδευση
ατόμων με αναπηρία ή Παιδαγωγικά Τμήματα Ειδικής
Αγωγής με κατεύθυνση Δασκάλων, των Πανεπιστημίων
της ημεδαπής ή με αναγνωρισμένο ως αντίστοιχο και
ισότιμο πτυχίο της αλλοδαπής.
Οι εκπαιδευτικοί του κλάδου ΠΕ 71 τοποθετούνται με
διορισμό, μετάθεση ή απόσπαση σε δημοτικά σχολεία
ΕΑΕ, σε τμήματα ένταξης των δημοτικών σχολείων, σε
προγράμματα παράλληλης στήριξης, παροχής διδασκαλίας
στο σπίτι και με απόσπαση καλύπτουν ανάγκες
σε εργαστήρια ειδικής επαγγελματικής εκπαίδευσης
και κατάρτισης (ΕΕΕΕΚ). Επίσης όταν συμπληρώσουν
τριετή εκπαιδευτική προϋπηρεσία σε αυτά, μπορούν
να τοποθετηθούν με μετάθεση ή απόσπαση σε θέσεις
των ΚΕΔΔΥ.
1.3. Του κλάδου ΠΕ 11.01 (Καθηγητών Φυσικής Αγωγής
με ειδικότητα στην ΕΑΕ):
α) Διδακτορικό δίπλωμα στην ΕΑΕ ή στην ειδική
φυσική αγωγή, με βασικές σπουδές στα ΤΕΦΑΑ των
Πανεπιστημίων της ημεδαπής ή με αναγνωρισμένο ως
αντίστοιχο και ισότιμο πτυχίο της αλλοδαπής ή
β) Μεταπτυχιακό τίτλο σπουδών στην ΕΑΕ ή στην
ειδική φυσική αγωγή, με βασικές σπουδές στα ΤΕΦΑΑ
των Πανεπιστημίων της ημεδαπής ή με αναγνωρισμένο
ως αντίστοιχο και ισότιμο πτυχίο της αλλοδαπής ή
γ) Πτυχίο ΤΕΦΑΑ των Πανεπιστημίων της ημεδαπής
ή αναγνωρισμένο ως αντίστοιχο και ισότιμο πτυχίο
της αλλοδαπής με κύρια ειδικότητα την «ΕΑΕ» ή την
«Ειδική Φυσική Αγωγή» ή την «Ειδική Φυσική Αγωγή−Θεραπευτική
Γυμναστική» ή την «Προσαρμοσμένη Φυσική
Αγωγή» ή την «Προσαρμοσμένη Κινητική Αγωγή» ή την
«Άσκηση σε χρόνιες παθήσεις και Αναπηρία», παράλληλα
με πιστοποιητικό παρακολούθησης ετήσιων σεμιναρίων
κατάρτισης στην ΕΑΕ από Πανεπιστήμια ή από
αναγνωρισμένους κρατικούς φορείς που εποπτεύονται
από το Υπουργείο Εθνικής Παιδείας και Θρησκευμάτων,
αποδεδειγμένης διάρκειας τουλάχιστον τετρακοσίων
(400) ωρών. Σεμινάρια ετήσιας διάρκειας στην ΕΑΕ, που
έχουν υλοποιηθεί μέχρι την έναρξη ισχύος του παρόντος
νόμου, από Πανεπιστήμια ή από αναγνωρισμένους
κρατικούς φορείς που εποπτεύονται από το Υπουργείο
Εθνικής Παιδείας και Θρησκευμάτων, αναγνωρίζονται,
για την ένταξη στον εισαγωγικό βαθμό, ως ισότιμα με
τα ανωτέρω σεμινάρια τετρακοσίων (400) ωρών ή
δ) Πτυχίο ΤΕΦΑΑ των Πανεπιστημίων της ημεδαπής
ή αναγνωρισμένο ως αντίστοιχο και ισότιμο πτυχίο της
αλλοδαπής με κύρια ειδικότητα την «ΕΑΕ» ή την «Ειδική
Φυσική Αγωγή» ή την «Ειδική Φυσική Αγωγή−Θεραπευτική
Γυμναστική» ή την «Προσαρμοσμένη Φυσική Αγωγή»
ή την «Προσαρμοσμένη Κινητική Αγωγή» ή την «Άσκηση
σε χρόνιες παθήσεις και Αναπηρία».
Οι εκπαιδευτικοί του κλάδου ΠΕ 11.01 τοποθετούνται με
διορισμό, μετάθεση ή απόσπαση σε αυτοτελείς ΣΜΕΑΕ
προσχολικής, πρωτοβάθμιας ή δευτεροβάθμιας εκπαίδευσης,
σε προγράμματα παράλληλης στήριξης κατά τη
διάρκεια του μαθήματος της φυσικής αγωγής κατόπιν
γνωμάτευσης του οικείου ΚΕΔΔΥ και όχι πάνω από δύο
(2) ώρες για κάθε μαθητή την εβδομάδα, σε προγράμματα
παροχής διδασκαλίας στο σπίτι κατ’ εξαίρεση
κατόπιν γνωμάτευσης του οικείου ΚΕΔΔΥ και όχι πάνω
από δύο (2) ώρες σε κάθε μαθητή την εβδομάδα και με
απόσπαση καλύπτουν ανάγκες σε εργαστήρια ειδικής
επαγγελματικής εκπαίδευσης και κατάρτισης (ΕΕΕΕΚ).
Επίσης όταν συμπληρώσουν τριετή εκπαιδευτική προϋπηρεσία,
μπορούν να τοποθετηθούν με μετάθεση ή
απόσπαση σε θέσεις των ΚΕΔΔΥ, για την παροχή αποκλειστικά
υποστηρικτικού έργου στο μαθητικό πληθυσμό
της αρμοδιότητας του ΚΕΔΔΥ.
1.4. Των κλάδων ΠΕ (Καθηγητών Δευτεροβάθμιας ΕΑΕ)
όλων των ειδικοτήτων, με τον ισχύοντα κωδικό τους και
προέκταση « .50»:
α) Διδακτορικό δίπλωμα στην ΕΑΕ, με βασικές σπουδές
σε Πανεπιστήμια της ημεδαπής ή με αναγνωρισμένο
ως αντίστοιχο και ισότιμο πτυχίο της αλλοδαπής ή
β) Μεταπτυχιακό τίτλο σπουδών στην ΕΑΕ ή στη σχολική
ψυχολογία, με βασικές σπουδές σε Πανεπιστήμια
της ημεδαπής ή με αναγνωρισμένο ως αντίστοιχο και
ισότιμο πτυχίο της αλλοδαπής ή
γ) Πτυχίο διετούς μετεκπαιδεύσεως στην ΕΑΕ των
Διδασκαλείων της ημεδαπής ή αναγνωρισμένο ως
αντίστοιχο και ισότιμο πτυχίο της αλλοδαπής, με βασικές
σπουδές σε Πανεπιστήμια της ημεδαπής ή με
αναγνωρισμένο ως αντίστοιχο και ισότιμο πτυχίο της
αλλοδαπής ή
δ) Πτυχίο από Πανεπιστήμια της ημεδαπής ή αναγνωρισμένο
ως αντίστοιχο και ισότιμο πτυχίο της αλλοδαπής
με τουλάχιστον τριετή αποδεδειγμένη προϋπηρεσία
στην ΕΑΕ παράλληλα με πιστοποιητικό παρακολούθησης
ετήσιων σεμιναρίων κατάρτισης στην ΕΑΕ από
Πανεπιστήμια ή από αναγνωρισμένους κρατικούς φορείς
που εποπτεύονται από το Υπουργείο Εθνικής Παιδείας
και Θρησκευμάτων, αποδεδειγμένης διάρκειας τουλάχιστον
τετρακοσίων (400) ωρών. Σεμινάρια ετήσιας διάρκειας
στην ΕΑΕ, που έχουν υλοποιηθεί μέχρι την έναρξη
ισχύος του παρόντος νόμου, από Πανεπιστήμια ή από
αναγνωρισμένους κρατικούς φορείς που εποπτεύονται
από το Υπουργείο Εθνικής Παιδείας και Θρησκευμάτων,
αναγνωρίζονται, για την ένταξη στον εισαγωγικό βαθμό,
ως ισότιμα με τα ανωτέρω σεμινάρια τετρακοσίων
(400) ωρών ή
ε) Πτυχίο από Πανεπιστήμια της ημεδαπής ή αναγνωρισμένο
ως αντίστοιχο και ισότιμο πτυχίο της αλλοδαπής
με τουλάχιστον τριετή αποδεδειγμένη προϋπηρεσία
στην ΕΑΕ.
Οι εκπαιδευτικοί των κλάδων ΠΕ (Καθηγητών Δευτεροβάθμιας
ΕΑΕ) όλων των ειδικοτήτων, με τον ισχύοντα
κωδικό τους και προέκταση « .50», τοποθετούνται με
διορισμό, μετάθεση ή απόσπαση σε αυτοτελείς ΣΜΕΑΕ,
σε τμήματα ένταξης της δευτεροβάθμιας εκπαίδευσης,
στα εργαστήρια ειδικής επαγγελματικής εκπαίδευσης
και κατάρτισης (ΕΕΕΕΚ), σε προγράμματα παράλληλης
στήριξης και παροχής διδασκαλίας στο σπίτι. Επίσης
όταν συμπληρώσουν τριετή εκπαιδευτική προϋπηρεσία,
μπορούν να τοποθετηθούν με μετάθεση ή απόσπαση
σε θέσεις των ΚΕΔΔΥ.
2. Τα τυπικά προσόντα διορισμού στον εισαγωγικό
βαθμό των συνιστώμενων κλάδων του ΕΕΠ του προηγούμενου
άρθρου ορίζονται ως εξής:
2.1. Του κλάδου ΠΕ 35 (Παιδιάτρων με εξειδίκευση
στην παιδονευρολογία ή Νευρολόγων με εξειδίκευση
στην παιδονευρολογία):
α) Πτυχίο από Πανεπιστήμια της ημεδαπής ή αναγνωρισμένο
ως αντίστοιχο και ισότιμο πτυχίο της αλλοδαπής
στις ανωτέρω αναφερόμενες ειδικότητες και άδεια
ασκήσεως επαγγέλματος.
Το προσωπικό του κλάδου ΠΕ 35 μπορεί να προσφέρει
τις υπηρεσίες του εφόσον είναι απαραίτητο λόγω
γεωγραφικής κατανομής και διασποράς μαθητικού πληθυσμού,
σε περισσότερες από μία ΣΜΕΑΕ ή και ΚΕΔΔΥ.
Το προσωπικό του κλάδου ΠΕ 35 προσλαμβάνεται από
τις αρμόδιες Περιφερειακές Διευθύνσεις Εκπαίδευσης
με σύμβαση έργου ιδιωτικού δικαίου. Η τοποθέτηση
και κατανομή τους γίνεται από τους Περιφερειακούς
Διευθυντές Εκπαίδευσης σε συνεργασία με τους κατά
τόπους Διευθυντές Εκπαίδευσης, με τους κατά τόπους
Σχολικούς Συμβούλους ΕΑΕ και με τους Συμβούλους
ΕΕΠ. Έργο τους είναι η διάγνωση, η θεραπευτική παρέμβαση,
η χορήγηση φαρμακευτικής αγωγής, η παραπομπή
παιδιών σε νοσηλευτικές μονάδες, η ενημέρωση των
γονέων, η συνεργασία μαζί τους και η σύνταξη σχετικών
εκθέσεων, για κάθε μαθητή που παρακολουθείται,
τουλάχιστον μία φορά το χρόνο.
2.2. Του κλάδου ΠΕ 36 (Μουσικοθεραπευτών):
α) Διδακτορικό δίπλωμα στη μουσικοθεραπεία, με
πτυχίο μουσικοθεραπείας ή ΕΑΕ ή μουσικής ή πτυχίο
Τμήματος Παιδαγωγικών, Φιλοσοφικών, Ιατρικών, Κοινωνικών,
Νομικών ή άλλων συναφών επιστημών, από
Πανεπιστήμια της ημεδαπής ή με αναγνωρισμένο ως
αντίστοιχο και ισότιμο πτυχίο της αλλοδαπής ή με δίπλωμα
ωδείου αναγνωρισμένου από το κράτος με την
προϋπόθεση ότι η εγγραφή στο ωδείο έγινε πριν από
την έναρξη λειτουργίας των Πανεπιστημιακών τμημάτων
μουσικών σπουδών στην Ελλάδα κατά το ακαδημαϊκό
έτος 1985 − 1986 ή
β) Μεταπτυχιακό τίτλο σπουδών στη μουσικοθεραπεία,
με πτυχίο μουσικοθεραπείας ή ΕΑΕ ή πτυχίο Τμήματος
Παιδαγωγικών, Φιλοσοφικών, Ιατρικών, Κοινωνικών, Νομικών
ή άλλων συναφών επιστημών, από Πανεπιστήμια
της ημεδαπής ή με αναγνωρισμένο ως αντίστοιχο και
ισότιμο πτυχίο της αλλοδαπής ή με δίπλωμα ωδείου
αναγνωρισμένου από το κράτος με την προϋπόθεση
ότι η εγγραφή στο ωδείο έγινε πριν από την έναρξη
λειτουργίας των Πανεπιστημιακών τμημάτων μουσικών
σπουδών στην Ελλάδα κατά το ακαδημαϊκό έτος 1985
− 1986 ή
γ) Πτυχίο διετούς μετεκπαιδεύσεως στη μουσικοθεραπεία
Πανεπιστημίων της ημεδαπής ή αναγνωρισμένο
ως αντίστοιχο και ισότιμο πτυχίο της αλλοδαπής, με
πτυχίο μουσικοθεραπείας ή ΕΑΕ ή μουσικής ή πτυχίο
Τμήματος Παιδαγωγικών, Φιλοσοφικών, Ιατρικών, Κοινωνικών,
Νομικών ή άλλων συναφών επιστημών, από
Πανεπιστήμια της ημεδαπής ή με αναγνωρισμένο ως
αντίστοιχο και ισότιμο πτυχίο της αλλοδαπής ή με δίπλωμα
ωδείου αναγνωρισμένου από το κράτος με την
προϋπόθεση ότι η εγγραφή στο ωδείο έγινε πριν από
την έναρξη λειτουργίας των Πανεπιστημιακών τμημάτων
μουσικών σπουδών στην Ελλάδα κατά το ακαδημαϊκό
έτος 1985 − 1986 ή
δ) Πτυχίο μουσικοθεραπείας ή ΕΑΕ ή μουσικής ή πτυχίο
Τμήματος Παιδαγωγικών, Φιλοσοφικών, Ιατρικών,
Κοινωνικών, Νομικών ή άλλων συναφών επιστημών, από
Πανεπιστήμια της ημεδαπής ή αναγνωρισμένο ως αντίστοιχο
και ισότιμο πτυχίο της αλλοδαπής παράλληλα με
πιστοποιητικό παρακολούθησης ετήσιων σεμιναρίων κατάρτισης
στη μουσικοθεραπεία από Πανεπιστήμια ή από
αναγνωρισμένους κρατικούς φορείς που εποπτεύονται
από το Υπουργείο Εθνικής Παιδείας και Θρησκευμάτων,
αποδεδειγμένης διάρκειας τουλάχιστον τετρακοσίων
(400) ωρών. Σεμινάρια ετήσιας διάρκειας στη μουσικοθεραπεία,
που έχουν υλοποιηθεί μέχρι την έναρξη
ισχύος του παρόντος νόμου, από Πανεπιστήμια ή από
αναγνωρισμένους κρατικούς φορείς που εποπτεύονται
από το Υπουργείο Εθνικής Παιδείας και Θρησκευμάτων,
αναγνωρίζονται, για την ένταξη στον εισαγωγικό βαθμό,
ως ισότιμα με τα ανωτέρω σεμινάρια τετρακοσίων
(400) ωρών ή
ε) Πτυχίο από Πανεπιστήμια της ημεδαπής ή αναγνωρισμένο
ως αντίστοιχο και ισότιμο πτυχίο της αλλοδαπής
στη μουσικοθεραπεία ή
στ) Με δίπλωμα ωδείου αναγνωρισμένου από το κράτος
με την προϋπόθεση ότι η εγγραφή στο ωδείο έγινε
πριν από την έναρξη λειτουργίας των Πανεπιστημιακών
τμημάτων μουσικών σπουδών στην Ελλάδα κατά το
ακαδημαϊκό έτος 1985 − 1986.
Το ΕΕΠ του κλάδου ΠΕ 36 τοποθετείται με διορισμό,
μετάθεση ή απόσπαση σε αντίστοιχες με την ειδικότητά
του θέσεις σε αυτοτελείς ΣΜΕΑΕ της προσχολικής,
πρωτοβάθμιας ή δευτεροβάθμιας εκπαίδευσης. Επίσης
όταν συμπληρώσουν τριετή εκπαιδευτική προϋπηρεσία,
μπορούν να τοποθετηθούν με μετάθεση ή απόσπαση
σε θέσεις των ΚΕΔΔΥ, για την παροχή αποκλειστικά
υποστηρικτικού έργου στο μαθητικό πληθυσμό της αρμοδιότητας
του ΚΕΔΔΥ.
3. Τα τυπικά προσόντα διορισμού στον εισαγωγικό
βαθμό του συνιστώμενου κλάδου ΠΕ 72 (Εκπαιδευτικών
Ενηλίκων) του προηγούμενου άρθρου ορίζονται
ως εξής:
α) Διδακτορικό δίπλωμα στην ΕΑΕ, με πτυχίο Εκπαιδευτικής
και Κοινωνικής Πολιτικής με κατεύθυνση
«Συνεχής Εκπαίδευση» ή με πτυχίο Κοινωνικής και Εκπαιδευτικής
Πολιτικής με κατεύθυνση «Εκπαιδευτική
Πολιτική», Πανεπιστημιακών Τμημάτων της ημεδαπής
ή με αναγνωρισμένο ως αντίστοιχο και ισότιμο πτυχίο
της αλλοδαπής ή
β) Μεταπτυχιακό τίτλο σπουδών στην ΕΑΕ, με πτυχίο
Εκπαιδευτικής και Κοινωνικής Πολιτικής με κατεύθυνση
«Συνεχής Εκπαίδευση» ή με πτυχίο Κοινωνικής και
Εκπαιδευτικής Πολιτικής με κατεύθυνση «Εκπαιδευτική
Πολιτική», Πανεπιστημιακών Τμημάτων της ημεδαπής
ή με αναγνωρισμένο ως αντίστοιχο και ισότιμο πτυχίο
της αλλοδαπής ή
γ) Πτυχίο Εκπαιδευτικής και Κοινωνικής Πολιτικής με
κατεύθυνση «Συνεχής Εκπαίδευση» ή με πτυχίο Κοινωνικής
και Εκπαιδευτικής Πολιτικής με κατεύθυνση
«Εκπαιδευτική Πολιτική», Πανεπιστημιακών Τμημάτων
της ημεδαπής ή με αναγνωρισμένο ως αντίστοιχο και
ισότιμο πτυχίο της αλλοδαπής παράλληλα με πιστοποιητικό
παρακολούθησης ετήσιων σεμιναρίων κατάρτισης
στην ΕΑΕ από Πανεπιστήμια ή από αναγνωρισμένους
κρατικούς φορείς που εποπτεύονται από το Υπουργείο
Εθνικής Παιδείας και Θρησκευμάτων, αποδεδειγμένης
διάρκειας τουλάχιστον τετρακοσίων (400) ωρών. Σεμινάρια
ετήσιας διάρκειας στην ΕΑΕ, που έχουν υλοποιηθεί
μέχρι την έναρξη ισχύος του παρόντος νόμου,
από Πανεπιστήμια ή από αναγνωρισμένους κρατικούς
φορείς που εποπτεύονται από το Υπουργείο Εθνικής
Παιδείας και Θρησκευμάτων, αναγνωρίζονται, για την
ένταξη στον εισαγωγικό βαθμό, ως ισότιμα με τα ανωτέρω
σεμινάρια τετρακοσίων (400) ωρών ή
δ) Πτυχίο Εκπαιδευτικής και Κοινωνικής Πολιτικής με
κατεύθυνση «Συνεχής Εκπαίδευση» ή πτυχίο Κοινωνικής
και Εκπαιδευτικής Πολιτικής με κατεύθυνση «Εκπαιδευτική
Πολιτική», Πανεπιστημιακών Τμημάτων της ημεδαπής
ή με αναγνωρισμένο ως αντίστοιχο και ισότιμο πτυχίο
της αλλοδαπής.
Οι εκπαιδευτικοί του κλάδου ΠΕ 72 τοποθετούνται με
διορισμό, μετάθεση ή απόσπαση στα ΕΕΕΕΚ και απασχολούνται
στην υλοποίηση προγραμμάτων εκπαίδευσης
και επιμόρφωσης ενηλίκων πολιτών με ή χωρίς
αναπηρία και ειδικές εκπαιδευτικές ανάγκες, που σχεδιάζονται
και εκπονούνται από τη Γενική Γραμματεία
Δια Βίου Μάθησης ή από οποιονδήποτε άλλον επίσημο
κρατικό φορέα έχει την ευθύνη σχεδιασμού και εκπόνησης
ανάλογων προγραμμάτων.

Άρθρο 21
Διορισμοί εκπαιδευτικών ΕΑΕ
Υπηρεσιακές μεταβολές
1. Σε κενές οργανικές θέσεις εκπαιδευτικών ΕΑΕ μπορεί
να μετατίθενται κατά σειρά εκπαιδευτικοί που ανήκουν
οργανικά σε σχολικές μονάδες της γενικής και
επαγγελματικής εκπαίδευσης, οι οποίοι:
α) είναι κάτοχοι διδακτορικού διπλώματος στην
ΕΑΕ,
β) είναι κάτοχοι τίτλου μεταπτυχιακών σπουδών στην
ΕΑΕ,
γ) είναι κάτοχοι τίτλου διετούς μετεκπαίδευσης στην
ΕΑΕ στα Διδασκαλεία της ημεδαπής ή ισότιμου και
αντίστοιχου τίτλου της αλλοδαπής,
δ) είναι κάτοχοι πτυχίου Παιδαγωγικού Τμήματος ΕΑΕ
ή Τμήματος Εκπαιδευτικής και Κοινωνικής Πολιτικής με
κατεύθυνση την εκπαίδευση ατόμων με αναπηρία,
ε) είναι εκπαιδευτικοί με μόνιμη αναπηρία τουλάχιστον
εξήντα επτά τοις εκατό (67%),
στ) είναι εκπαιδευτικοί γονείς παιδιών με αναπηρία
εξήντα επτά τοις εκατό (67%) και άνω, ύστερα από
σχετική πιστοποίηση των αρμόδιων διαγνωστικών υπηρεσιών,
ζ) είναι κάτοχοι πιστοποιητικού ότι παρακολούθησαν
επιτυχώς σεμινάριο ετήσιας επιμόρφωσης − εξειδίκευσης
στην ΕΑΕ από Πανεπιστήμια ή από αναγνωρισμένους
κρατικούς φορείς που εποπτεύονται από το Υπουργείο
Εθνικής Παιδείας και Θρησκευμάτων, αποδεδειγμένης
διάρκειας τουλάχιστον τετρακοσίων (400) ωρών και
έχουν προϋπηρεσία τριών διδακτικών ετών σε δομές
ΕΑΕ και στα ΚΕΔΔΥ. Σεμινάρια ετήσιας διάρκειας στην
ΕΑΕ, που έχουν υλοποιηθεί μέχρι την έναρξη ισχύος του
παρόντος νόμου, από Πανεπιστήμια ή από αναγνωρισμένους
κρατικούς φορείς που εποπτεύονται από το
Υπουργείο Εθνικής Παιδείας και Θρησκευμάτων, αναγνωρίζονται,
για την ένταξη στον εισαγωγικό βαθμό, ως
ισότιμα με τα ανωτέρω σεμινάρια τετρακοσίων (400)
ωρών,
η) διαθέτουν αποδεδειγμένη προϋπηρεσία τριών διδακτικών
ετών σε δομές ΕΑΕ.
Οι εκπαιδευτικοί της παρούσας παραγράφου οι οποίοι
εκτός των προσόντων α) έως η) διαθέτουν επιπλέον
εξειδίκευση στην ελληνική νοηματική γλώσσα των κωφών
και στη γραφή Braille των τυφλών που πιστοποιείται
με βάση την παράγραφο 3 του άρθρου 7 του
παρόντος νόμου, μετατίθενται κατά προτεραιότητα σε
σχολικές μονάδες τυφλών και κωφών.
Κατά την προσωρινή ή οριστική τοποθέτηση σε κενές
οργανικές θέσεις μόνιμου εκπαιδευτικού προσωπικού
των ΣΜΕΑΕ, προηγούνται εκπαιδευτικοί που είναι
άτομα με μόνιμη αναπηρία τουλάχιστον εξήντα επτά
τοις εκατό (67%) σε αντίστοιχες σχολικές μονάδες και
σε ποσοστό που δεν υπερβαίνει το είκοσι τοις εκατό
(20%) των υπηρετούντων εκπαιδευτικών σε αυτές. Η
τοποθέτηση των εκπαιδευτικών από μετάθεση σε κενές
οργανικές θέσεις γίνεται σύμφωνα με το σύνολο των
μορίων τους και εφόσον αυτοί πληρούν τις προϋποθέσεις
ικανότητας όπως αυτές προβλέπονται κατωτέρω
στην περίπτωση β΄ της παραγράφου 1 του άρθρου 23
του παρόντος νόμου.
2. Στις απομένουσες μετά τις μεταθέσεις κενές οργανικές
θέσεις διορίζονται κατά σειρά:
α) οι περιλαμβανόμενοι στους πίνακες επιτυχόντων
διαγωνισμού κλάδων εκπαιδευτικών ΕΑΕ του παρόντος
νόμου, ο οποίος διαγωνισμός διεξάγεται από τον ΑΣΕΠ,
κατά σειρά επιτυχίας των εχόντων τα ειδικά τυπικά
προσόντα των κλάδων εκπαιδευτικών ΕΑΕ ΠΕ 61, ΠΕ
71, ΠΕ 72, ΠΕ11.01 και όλων των κλάδων ΠΕ (Καθηγητών
Δευτεροβάθμιας ΕΑΕ) όλων των ειδικοτήτων, με τον
ισχύοντα κωδικό τους και προέκταση « .50»,
β) οι περιλαμβανόμενοι στους πίνακες των αναπληρωτών
εκπαιδευτικών ΕΑΕ, κατά τα ισχύοντα για τη λοιπή
εκπαίδευση ποσοστά διορισμού από κάθε κατηγορία.
3. Όταν δεν καλύπτονται τα κενά με μετάθεση ή διορισμό,
αποσπώνται κατά προτεραιότητα εκπαιδευτικοί
των περιπτώσεων α) έως η) της παραγράφου 1 του παρόντος
άρθρου και ακολουθούν εκπαιδευτικοί με προϋπηρεσία
σε ΣΜΕΑΕ ή ΚΕΔΔΥ τουλάχιστον ενός διδακτικού
έτους. Οι εκπαιδευτικοί της παρούσας παραγράφου,
οι οποίοι εκτός των προσόντων α) έως η) διαθέτουν
επιπλέον εξειδίκευση στην ελληνική νοηματική γλώσσα
των κωφών και στη γραφή Braille των τυφλών που
πιστοποιείται με βάση την παράγραφο 3 του άρθρου 7
του παρόντος νόμου, αποσπώνται κατά προτεραιότητα
σε σχολικές μονάδες τυφλών και κωφών.

Άρθρο 22
Αναπληρωτές εκπαιδευτικοί ΕΑΕ
1. Εφόσον υπάρχουν ανάγκες που δεν καλύπτονται με
μετάθεση, διορισμό, απόσπαση ή συμπλήρωση ωραρίου,
προσλαμβάνονται κατά σειρά αναπληρωτές ή ωρομίσθιοι
εκπαιδευτικοί ΕΑΕ, οι οποίοι διαθέτουν:
α) Τα προσόντα τοποθέτησης σε ΣΜΕΑΕ, με μετάθεση
ή διορισμό.
β) Έχουν παρακολουθήσει ετήσιο σεμινάριο επιμόρφωσης
στην ΕΑΕ από Πανεπιστήμια ή από αναγνωρισμένους
κρατικούς φορείς που εποπτεύονται από
το Υπουργείο Εθνικής Παιδείας και Θρησκευμάτων,
αποδεδειγμένης διάρκειας τουλάχιστον τετρακοσίων
(400) ωρών. Σεμινάρια ετήσιας διάρκειας στην ΕΑΕ, που
έχουν υλοποιηθεί μέχρι την έναρξη ισχύος του παρόντος
νόμου, από Πανεπιστήμια ή από αναγνωρισμένους
κρατικούς φορείς που εποπτεύονται από το Υπουργείο
Εθνικής Παιδείας και Θρησκευμάτων, αναγνωρίζονται,
για την ένταξη στον εισαγωγικό βαθμό, ως ισότιμα με
τα ανωτέρω σεμινάρια τετρακοσίων (400) ωρών.
γ) Έχουν μόνιμη αναπηρία σε ποσοστό τουλάχιστον
εξήντα επτά τοις εκατό (67%) και εφόσον αυτή δεν
οφείλεται σε θέματα ψυχικής υγείας. Διαπιστώνεται από
πρωτοβάθμια ή δευτεροβάθμια υγειονομική επιτροπή, η
οποία επιβεβαιώνει ότι κρίνονται ικανοί για την εκτέλεση
των καθηκόντων τους ως εκπαιδευτικοί.
δ) Έχουν προϋπηρεσία μεγαλύτερη του ενός διδακτικού
έτους, η οποία αποκτήθηκε από πρόσληψη στην
ΕΑΕ μέσω του ενιαίου πίνακα αναπληρωτών γενικής
εκπαίδευσης, εφόσον δεν καλύπτονται οι θέσεις με
εκπαιδευτικούς με τα προσόντα α) έως γ). Αυτοί κατατάσσονται
τελευταίοι στον ενιαίο πίνακα αναπληρωτών
εκπαιδευτικών ΕΑΕ.
Σε περίπτωση εξάντλησης των πινάκων και εφόσον
εξακολουθούν να υπάρχουν κενές θέσεις, αυτές καλύπτονται
από τον ενιαίο πίνακα αναπληρωτών γενικής
εκπαίδευσης.
2. Για την πρόσληψη αναπληρωτών ή ωρομισθίων εκπαιδευτικών
ΕΑΕ συντάσσονται δυο πίνακες υποψήφιων
εκπαιδευτικών ΕΑΕ στην Κεντρική Υπηρεσία του Υπουργείου
Εθνικής Παιδείας και Θρησκευμάτων. Ο πίνακας
Α΄ με υποψήφιους αναπληρωτές εκπαιδευτικούς με
αναπηρία τουλάχιστον εξήντα επτά τοις εκατό (67%),
στον οποίο προηγούνται όσοι έχουν επιπλέον τυπικά
προσόντα τοποθέτησης στην ΕΑΕ και ο Πίνακας Β΄ με
τους εκπαιδευτικούς που έχουν τα τυπικά προσόντα
τοποθέτησης σε ΣΜΕΑΕ. Από τον Πίνακα Α΄ προσλαμβάνεται
ποσοστό είκοσι τοις εκατό (20%) επί του συνόλου
των προσλήψεων από κάθε κλάδο και η τοποθέτησή
τους γίνεται κατά το δυνατόν, σε αντίστοιχες με την
αναπηρία σχολικές μονάδες σε ποσοστό που δεν υπερβαίνει
το είκοσι τοις εκατό (20%) των υπηρετούντων
εκπαιδευτικών σε αυτές.
3. Εφόσον οι ανάγκες των ΣΜΕΑΕ, των ΤΕ, των προγραμμάτων
παράλληλης στήριξης και διδασκαλίας
στο σπίτι και των ΚΕΔΔΥ δεν δικαιολογούν πρόσληψη
με πλήρες ωράριο, προσλαμβάνονται ωρομίσθιοι που
έχουν τα προσόντα διορισμού, με σύμβαση εργασίας
ιδιωτικού δικαίου και με ανώτατο όριο ωρών το ήμισυ
του υποχρεωτικού ωραρίου των νεοδιόριστων του
κλάδου τους. Οι αποδοχές που καταβάλλονται στους
προσλαμβανόμενους της παραγράφου αυτής υπολογίζονται
με το γινόμενο των μηνιαίων αποδοχών του
εισαγωγικού κλιμακίου με το κλάσμα που έχει αριθμητή
τις δεδουλευμένες ώρες και παρονομαστή τις ώρες
του πρωτοδιόριστου του κλάδου τους. Η προϋπηρεσία
αυτών υπολογίζεται με την αναγωγή του συνόλου των
δεδουλευμένων ωρών σε έτη, μήνες, ημέρες.

Άρθρο 23
Διορισμοί ΕΕΠ και ΕΒΠ
Υπηρεσιακές μεταβολές ΕΠ, ΕΕΠ και ΕΒΠ
1. Οι διορισμοί του ΕΕΠ και του ΕΒΠ στις ΣΜΕΑΕ και
τα ΚΕΔΔΥ γίνονται στις απομένουσες μετά τις μεταθέσεις
κενές οργανικές θέσεις ύστερα από προκήρυξη
του Υπουργού Εθνικής Παιδείας και Θρησκευμάτων. Η
επιλογή των διοριστέων γίνεται από το ΥΣΕΕΠ του άρθρου
24 παράγραφος 3 του παρόντος νόμου, το οποίο
καταρτίζει πίνακες που επικυρώνονται από τον Υπουργό
και έχουν ισχύ για δύο χρόνια από την κύρωση και του
τελευταίου πίνακα και το ΕΕΠ του κλάδου ΠΕ35 μπορεί
να προσλαμβάνεται και με σχέση εργασίας ιδιωτικού
δικαίου. Οι διοριζόμενοι τοποθετούνται σε κενές οργανικές
θέσεις ΣΜΕΑΕ ή ΚΕΔΔΥ, ύστερα από πρόταση του
ΥΣΕΕΠ και απόφαση του Υπουργού Εθνικής Παιδείας
και Θρησκευμάτων. Κατά τους διορισμούς του ΕΕΠ της
παρούσας παραγράφου προηγούνται άτομα με μόνιμη
αναπηρία τουλάχιστον εξήντα επτά τοις εκατό (67%) η
οποία δεν οφείλεται σε θέματα ψυχικής υγείας, εφόσον
έχουν τα προβλεπόμενα προσόντα διορισμού και μέχρι
ποσοστού είκοσι τοις εκατό (20%) επί του αριθμού των
διοριζομένων από κάθε ειδικότητα.
2. Οι μεταθέσεις των μελών του ΕΕΠ και του ΕΒΠ
γίνονται με απόφαση του Υπουργού Εθνικής Παιδείας
και Θρησκευμάτων, ύστερα από πρόταση του ΥΣΕΕΠ,
σε κενές οργανικές θέσεις.
3. Κενές οργανικές θέσεις μετά τις μεταθέσεις, τις
αποσπάσεις και τους διορισμούς δύνανται να καλυφθούν
με μετατάξεις σύμφωνα με τα οριζόμενα στα
άρθρα 69, 71, 72, 73 και 74 του Υπαλληλικού Κώδικα
(ν. 3528/2007, ΦΕΚ 26 Α΄), όπως εκάστοτε ισχύει.
4. Αν δεν είναι δυνατή η πλήρωση των θέσεων ΕΕΠ
στις ΣΜΕΑΕ και τα ΚΕΔΔΥ με μετάθεση, διορισμό, απόσπαση
ή συμπλήρωση ωραρίου, καθώς και στις περιπτώσεις
μακράς απουσίας μελών του ΕΕΠ ή για την
κάλυψη εξαιρετικών λειτουργικών αναγκών, προσλαμβάνονται
στις θέσεις αυτές αναπληρωτές που έχουν
τα προσόντα διορισμού του κλάδου τους, με σύμβαση
εργασίας ιδιωτικού δικαίου για ένα διδακτικό έτος.
Η πρόσληψή τους γίνεται με απόφαση του Υπουργού
Εθνικής Παιδείας και Θρησκευμάτων από τους ενιαίους
πίνακες που συντάσσονται, κάθε χρόνο, για το σκοπό
αυτόν στην Κεντρική Υπηρεσία του Υπουργείου Εθνικής
Παιδείας και Θρησκευμάτων. Μέχρι τη σύνταξη των
ενιαίων πινάκων ΕΕΠ από την Κεντρική Υπηρεσία του
Υπουργείου Εθνικής Παιδείας και Θρησκευμάτων, η πρόσληψή
τους γίνεται με βάση τις κείμενες διατάξεις. Οι
προσλαμβανόμενοι λαμβάνουν τις συνολικές αποδοχές
του εισαγωγικού κλιμακίου του κλάδου τους. Στις θέσεις
αυτές και εφόσον οι ανάγκες των ΣΜΕΑΕ και των
ΚΕΔΔΥ δεν δικαιολογούν πρόσληψη με πλήρες ωράριο,
προσλαμβάνονται ωρομίσθιοι που έχουν τα προσόντα
διορισμού, με σύμβαση εργασίας ιδιωτικού δικαίου και
με ανώτατο όριο ωρών το ήμισυ του υποχρεωτικού
ωραρίου των νεοδιόριστων του κλάδου τους. Οι αποδοχές
που καταβάλλονται στους προσλαμβανόμενους
της παραγράφου αυτής υπολογίζονται με το γινόμενο
των μηνιαίων αποδοχών του εισαγωγικού κλιμακίου με
το κλάσμα που έχει αριθμητή τις δεδουλευμένες ώρες
και παρονομαστή τις ώρες του πρωτοδιόριστου του
κλάδου τους. Η προϋπηρεσία αυτών υπολογίζεται με
την αναγωγή του συνόλου των δεδουλευμένων ωρών
σε έτη, μήνες, ημέρες.
5. Η προϋπηρεσία των εκπαιδευτικών ΕΑΕ και του
ΕΕΠ σε ΣΜΕΑΕ όλων των βαθμίδων, σε νομικά πρόσωπα
δημοσίου δικαίου ή σε νομικά πρόσωπα ιδιωτικού
δικαίου μη κερδοσκοπικού χαρακτήρα, ή επαγγελματικά
εργαστήρια ή εργαστήρια αυτόνομης διαβίωσης
στο Ινστιτούτο Αναπτυξιακής Αποκατάστασης (πρώην
Ψυχολογικό Κέντρο Βορείου Ελλάδος) και στο κέντρο
Ψυχικής Υγιεινής ή στον Εθνικό Οργανισμό Πρόνοιας,
αναγνωρίζεται ως δημόσια εκπαιδευτική υπηρεσία, μετά
το διορισμό τους σε θέσεις μόνιμου εκπαιδευτικού ή
ΕΕΠ των Υπουργείων Εθνικής Παιδείας και Θρησκευμάτων
και Υγείας και Κοινωνικής Αλληλεγγύης. Προϋπηρεσία
με μειωμένο ωράριο αναγνωρίζεται με αναγωγή
στο υποχρεωτικό ωράριο διδασκαλίας ή απασχόλησης
κατά περίπτωση. Αρμόδια υπηρεσιακά συμβούλια για
την αναγνώριση των προϋπηρεσιών του ΕΕΠ και ΕΒΠ,
οι οποίες δεν εμπίπτουν στην περίπτωση α΄ της παραγράφου
1 του άρθρου 15 του ν. 3205/2003, είναι τα
ΠΥΣΕΕΠ. Οι υπάλληλοι, των οποίων οι προϋπηρεσίες θα
αναγνωριστούν με την παρούσα διάταξη, δεν δικαιούνται
την καταβολή αναδρομικών από της κατατάξεώς
τους στο νέο μισθολογικό κλιμάκιο.
6. Στις περιπτώσεις που εκπαιδευτικοί ΕΑΕ ή μέλη του
ΕΕΠ ή του ΕΒΠ κρίνονται υπεράριθμοι ή άνευ αντικειμένου
στις οργανικές τους θέσεις στις ΣΜΕΑΕ, με πράξη
του Ανώτερου Περιφερειακού Υπηρεσιακού Συμβουλίου
Πρωτοβάθμιας Εκπαίδευσης (ΑΠΥΣΠΕ), του Ανώτερου Περιφερειακού
Υπηρεσιακού Συμβουλίου Δευτεροβάθμιας
Εκπαίδευσης (ΑΠΥΣΔΕ) ή ΠΥΣΕΕΠ αντίστοιχα, έπειτα από
εισήγηση του διευθυντή του σχολείου και των σχολικών
συμβούλων ΕΑΕ και των συμβούλων ΕΕΠ, ο Περιφερειακός
Διευθυντής Εκπαίδευσης αποφασίζει τη διάθεση
των υπεράριθμων προσωρινά, σε άλλη ΣΜΕΑΕ, όπου
διαπιστώνεται ανάγκη. Κατά τον ίδιο τρόπο μπορεί να
αναθέτει στους υπεράριθμους συμπλήρωση του ωραρίου
τους σε άλλη ΣΜΕΑΕ, σε ΚΕΔΔΥ, ή με παροχή στήριξης
γονιών ή μαθητών σχολείων της γενικής εκπαίδευσης,
όταν με αιτιολογημένη εισήγηση κριθεί ότι οι περιπτώσεις
των μαθητών του σχολείου στα οποία υπηρετούν
δεν δικαιολογούν την πλήρη απασχόλησή τους.
7. Οι αιτήσεις μετάθεσης υποβάλλονται από τα μέλη
του ΕΕΠ και ΕΒΠ μέσα στο μήνα Νοέμβριο κάθε
έτους.
8. Το ΥΣΕΕΠ, στο οποίο διαβιβάζονται οι αιτήσεις για
μετάθεση, συνεδριάζει μέχρι 15 Μαρτίου και αφού λάβει
υπόψη τις κενές οργανικές θέσεις, τις μονάδες μετάθεσης
σύμφωνα με τις διατάξεις του άρθρου 9 του
π.δ. 56/2001 (ΦΕΚ 47 Α΄) και τη σειρά προτίμησης των
ενδιαφερομένων, εισηγείται για τις μεταθέσεις του ΕΕΠ
και ΕΒΠ, με προτεραιότητα όσων υπάγονται στις ειδικές
κατηγορίες και των υπολοίπων, με βάση το σύνολο των
μονάδων μετάθεσης που συγκεντρώνουν και τη σειρά
προτίμησης των κενών θέσεων που έχουν δηλώσει στον
ενιαίο πίνακα προτιμήσεων.

Άρθρο 24
Υπηρεσιακά Συμβούλια
1. Αρμόδια υπηρεσιακά συμβούλια, τα οποία εξετάζουν
και προτείνουν όλες τις υπηρεσιακές μεταβολές των αντίστοιχων
κλάδων των υπαλλήλων είναι τα ακόλουθα:
α) για τους εκπαιδευτικούς που υπηρετούν στις ΣΜΕΑΕ
και τα ΚΕΔΔΥ, αρμόδια είναι τα οικεία ΠΥΣΠΕ και
ΠΥΣΔΕ,
β) για το ΕΕΠ και το ΕΒΠ των ΣΜΕΑΕ και των ΚΕΔΔΥ,
αρμόδιο υπηρεσιακό συμβούλιο είναι το ΠΥΣΕΕΠ,
γ) για το ΔΠ αρμόδιο υπηρεσιακό συμβούλιο είναι
το Περιφερειακό Υπηρεσιακό Συμβούλιο Διοικητικού
Προσωπικού (ΠΥΣΔΙΠ).
2. Για τις μεταθέσεις, μετατάξεις και αποσπάσεις
υπαλλήλων που δεν εμπίπτουν στις αρμοδιότητες των
περιφερειακών συμβουλίων, αρμόδια είναι κατά περίπτωση
το Κεντρικό Υπηρεσιακό Συμβούλιο Πρωτοβάθμιας
Εκπαίδευσης (ΚΥΣΠΕ), το Κεντρικό Υπηρεσιακό
Συμβούλιο Δευτεροβάθμιας Εκπαίδευσης (ΚΥΣΔΕ) και
το ΥΣΕΕΠ.
3. Με απόφαση του Υπουργού Εθνικής Παιδείας και
Θρησκευμάτων συγκροτείται το ΥΣΕΕΠ στην Κεντρική
Υπηρεσία του Υπουργείου Εθνικής Παιδείας και Θρησκευμάτων,
το οποίο αποτελείται:
α) από τον πρόεδρο του ΚΥΣΠΕ, αναπληρούμενο από
τον Αντιπρόεδρο του ίδιου Συμβουλίου,
β) από τον πρόεδρο του ΚΥΣΔΕ, αναπληρούμενο από
τον Αντιπρόεδρο του ίδιου Συμβουλίου,
γ) από έναν προϊστάμενο γραφείου πρωτοβάθμιας ή
δευτεροβάθμιας εκπαίδευσης ή σύμβουλο ΕΕΠ, αναπληρούμενο
από άλλον προϊστάμενο γραφείου πρωτοβάθμιας
ή δευτεροβάθμιας εκπαίδευσης ή σύμβουλο ΕΕΠ,
δ) από δύο αιρετά μέλη του ΕΕΠ, αναπληρούμενα από
αναπληρωματικά αιρετά μέλη ΕΕΠ,
ε) από τον Προϊστάμενο της Διεύθυνσης ΕΑΕ του
Υπουργείου Εθνικής Παιδείας και Θρησκευμάτων ως
εισηγητή.
Με απόφαση του Υπουργού Εθνικής Παιδείας και
Θρησκευμάτων ορίζεται ως πρόεδρος του ΥΣΕΕΠ ένας
από τους προέδρους των ΚΥΣΠΕ ή ΚΥΣΔΕ και γραμματέας
ένας διοικητικός υπάλληλος με βαθμό Α΄ της
Διεύθυνσης ΕΑΕ του Υπουργείου Εθνικής Παιδείας και
Θρησκευμάτων.
Για τους μόνιμους διορισμούς ΕΕΠ και ΕΒΠ, καθώς και
για την επιλογή προϊσταμένων με θητεία των ΚΕΔΔΥ,
το ΥΣΕΕΠ συνεδριάζει υπό την προεδρία του Προέδρου
του Τμήματος ΕΑΕ του Παιδαγωγικού Ινστιτούτου, ο
οποίος αναπληρώνεται από Σύμβουλο ή Μόνιμο Πάρεδρο
του τμήματος ΕΑΕ του Παιδαγωγικού Ινστιτούτου,
τη συμμετοχή ενός σχολικού συμβούλου ΕΑΕ με τον
αναπληρωτή του, ενός συμβούλου ΕΕΠ με τον αναπληρωτή
του και τον Προϊστάμενο της Διεύθυνσης ΕΑΕ του
Υπουργείου Εθνικής Παιδείας και Θρησκευμάτων με τον
αναπληρωτή του, οι οποίοι ορίζονται στην απόφαση
συγκρότησης.
4. Στις περιφερειακές διευθύνσεις εκπαίδευσης συγκροτείται
το Περιφερειακό Υπηρεσιακό Συμβούλιο Ειδικού
Εκπαιδευτικού Προσωπικού (ΠΥΣΕΕΠ), το οποίο
είναι πενταμελές και αποτελείται από:
α) έναν (1) Διευθυντή Πρωτοβάθμιας Εκπαίδευσης,
αναπληρούμενο από άλλον Διευθυντή ή Προϊστάμενο
Γραφείου Πρωτοβάθμιας Εκπαίδευσης,
β) έναν (1) Διευθυντή Δευτεροβάθμιας Εκπαίδευσης,
αναπληρούμενο από άλλον Διευθυντή ή Προϊστάμενο
Γραφείου Δευτεροβάθμιας Εκπαίδευσης,
γ) έναν (1) Σύμβουλο ΕΕΠ, αναπληρούμενο από μέλος
ΕΕΠ των ΚΕΔΔΥ,
δ) δύο (2) αιρετά μέλη του ΕΕΠ, αναπληρούμενα από
αναπληρωματικά αιρετά μέλη ΕΕΠ. Όταν εξετάζονται
θέματα που αφορούν το ΕΒΠ, στις συνεδριάσεις συμμετέχει
και ένας εκπρόσωπος του κλάδου τους που
ορίζεται με την απόφαση συγκρότησης.
Ως πρόεδρος του ΠΥΣΕΕΠ ορίζεται με απόφαση του
περιφερειακού διευθυντή εκπαίδευσης ένας από τους
διευθυντές πρωτοβάθμιας ή δευτεροβάθμιας εκπαίδευσης.
Γραμματέας και αναπληρωτής αυτού ορίζονται διοικητικοί
υπάλληλοι, οι οποίοι υπηρετούν στην περιφερειακή
διεύθυνση εκπαίδευσης. Τα θέματα στο ΠΥΣΕΕΠ
εισηγείται ο Πρόεδρος ή μέλος που ορίζεται από τον
Πρόεδρο.

Άρθρο 25
Μετεκπαίδευση − Επιμόρφωση
1. Οι εκπαιδευτικοί που διδάσκουν σε ΣΜΕΑΕ, στα
ΤΕ και στα προγράμματα παράλληλης στήριξης και
διδασκαλίας στο σπίτι, παρακολουθούν επιμορφωτικά
προγράμματα που καταρτίζονται και πραγματοποιούνται
στα Περιφερειακά Επιμορφωτικά Κέντρα (ΠΕΚ). Σε
θέματα σχετικά με την οργάνωση και πραγματοποίηση
των προγραμμάτων αυτών, την πρόσκληση, τη φοίτηση
και τις υποχρεώσεις των επιμορφούμενων εφαρμόζονται
οι διατάξεις που ισχύουν για την επιμόρφωση
των εκπαιδευτικών πρωτοβάθμιας και δευτεροβάθμιας
εκπαίδευσης.
2. Με απόφαση του Υπουργού Εθνικής Παιδείας και
Θρησκευμάτων, που εκδίδεται ύστερα από εισήγηση του
Τμήματος ΕΑΕ του Παιδαγωγικού Ινστιτούτου, μπορεί να
καταρτίζονται προγράμματα για την επιμόρφωση του
ΕΕΠ και του ΕΒΠ. Με την απόφαση αυτή καθορίζονται
το περιεχόμενο και η διάρκεια κάθε επιμορφωτικού προγράμματος,
τα ιδρύματα στα οποία πραγματοποιούνται
τα επιμορφωτικά προγράμματα, οι διδάσκοντες, η διαδικασία
πρόσκλησης για φοίτηση και οι υποχρεώσεις των
επιμορφούμενων και κάθε άλλη σχετική λεπτομέρεια.
3. Στα διδασκαλεία δημοτικής εκπαίδευσης του ν. 2327/
1995 (ΦΕΚ 156 Α΄) μπορούν να εκπονούνται προγράμματα
διετούς μετεκπαίδευσης στην ΕΑΕ για εκπαιδευτικούς
δευτεροβάθμιας εκπαίδευσης.
4. Για τη μετεκπαίδευση εκπαιδευτικών δευτεροβάθμιας
εκπαίδευσης και ΕΕΠ σε θέματα ΕΑΕ παρέχονται
κίνητρα για την ίδρυση και λειτουργία μεταπτυχιακών
προγραμμάτων σπουδών σε Πανεπιστήμια της χώρας.
5. Με απόφαση του Υπουργού Εθνικής Παιδείας και
Θρησκευμάτων καθορίζονται οι λεπτομέρειες για την
εφαρμογή της παραγράφου 3 του παρόντος άρθρου,
ενώ με κοινή απόφαση των Υπουργών Οικονομίας και
Οικονομικών και Εθνικής Παιδείας και Θρησκευμάτων
καθορίζονται οι λεπτομέρειες για την εφαρμογή της
παραγράφου 4 του παρόντος άρθρου. Οι διατάξεις του
παρόντος άρθρου δεν θίγουν τις διατάξεις της παραγράφου
14 του άρθρου 35 του ν. 1566/1985 για τη μετεκπαίδευση,
ειδίκευση και επιμόρφωση του προσωπικού
σε θέματα ΕΑΕ.

Άρθρο 26
Θέματα διορισμών
Οι διατάξεις της παραγράφου 3 του άρθρου 6 του
ν. 3255/2004 (ΦΕΚ 138 Α΄) ισχύουν και για τους εκπαιδευτικούς
του κλάδου ΠΕ 16 Μουσικής που πάσχουν
από σκλήρυνση κατά πλάκας και ομόζυγη μεσογειακή
αναιμία, που έχουν πτυχίο αναγνωρισμένο μη πανεπιστημιακού
ιδρύματος της ημεδαπής ή ισότιμο της
αλλοδαπής ανεξαρτήτως από επιτυχή συμμετοχή τους
σε διαγωνισμό της παραγράφου 9 της περίπτωσης Β΄
του άρθρου 15 του ν. 1566/1985. Οι ανωτέρω εκπαιδευτικοί
διορίζονται σε θέσεις κλάδου ΠΕ 16.01 και τοποθετούνται
αποκλειστικά σε μουσικά σχολεία με απόφαση
του Υπουργού Εθνικής Παιδείας και Θρησκευμάτων. Η
σειρά διορισμού και τοποθέτησης σε σχολικές μονάδες
εξαρτάται από τη συνολική πραγματική προϋπηρεσία
που είχαν στις 30.6.2004.

Άρθρο 27
Αμοιβές, επιδόματα, δαπάνες μετακίνησης
1. Οι διατάξεις των άρθρων 8 και 13 του ν. 3205/2003
συμπληρώνονται ως εξής:
α) Στην πρόβλεψη της περίπτωσης β(iii) της παραγράφου
1 του άρθρου 13 προστίθενται και οι προϊστάμενοι
των ΚΕΔΔΥ.
β) Στην πρόβλεψη της περίπτωσης β(iii) της παραγράφου
1 του άρθρου 13 προστίθενται και οι διευθυντές
των ΕΕΕΕΚ.
γ) Στην πρόβλεψη της περίπτωσης β΄ της παραγράφου
12 του άρθρου 8 του ν. 3205/2003 προστίθενται οι
Προϊστάμενοι των ΚΕΔΔΥ, το ΕΠ, το ΕΕΠ και το ΕΒΠ που
υπηρετεί με οποιαδήποτε σχέση εργασίας στα ΚΕΔΔΥ,
στις ΣΜΕΑΕ, στα ΤΕ, στα προγράμματα παράλληλης
στήριξης και διδασκαλίας κατ’ οίκον και στα Γραφεία
Σχολικού Επαγγελματικού Προσανατολισμού (ΓΡΑΣΕΠ)
των ΣΜΕΑΕ.
δ) Τα επιδόματα της περίπτωσης β(ii) της παραγράφου
1 του άρθρου 13 και της περίπτωσης β΄ της παραγράφου
12 του άρθρου 8 του ν. 3205/2003 που έχουν ήδη καταβληθεί
στους προϊσταμένους, στο ΕΠ, στο ΕΕΠ και στο
ΕΒΠ που υπηρετούσαν με οποιαδήποτε σχέση εργασίας
μέχρι την έναρξη ισχύος του παρόντος νόμου στα ΚΔΑΥ
της παραγράφου 4 του άρθρου 2 του ν. 2817/2000 δεν
αναζητούνται.
2. Οι πιστώσεις για τις εκπαιδευτικές άδειες των εκπαιδευτικών
ΕΑΕ και των ειδικοτήτων ΕΕΠ που έχουν
οργανική θέση στα ΚΕΔΔΥ, εγγράφονται στον προϋπολογισμό
της οικείας περιφερειακής διεύθυνσης εκπαίδευσης,
έπειτα από εισήγηση των αρμόδιων υπηρεσιακών
συμβουλίων.
3. Οι πιστώσεις για τις δαπάνες μετακίνησης του
προσωπικού των ΚΕΔΔΥ, των ΣΜΕΑΕ, καθώς και των
σχολικών συμβούλων ΕΑΕ όλων των βαθμίδων και των
συμβούλων ΕΕΠ όλων των ειδικοτήτων, εγγράφονται
στον προϋπολογισμό της οικείας περιφερειακής διεύθυνσης
εκπαίδευσης. Για την εγγραφή της δαπάνης
μετακίνησης του προσωπικού των ΣΜΕΑΕ εισηγείται η
αρμόδια διεύθυνση πρωτοβάθμιας ή δευτεροβάθμιας εκπαίδευσης.
Για την εγγραφή της δαπάνης μετακίνησης
του προσωπικού των ΚΕΔΔΥ, καθώς και των σχολικών
συμβούλων ΕΑΕ όλων των βαθμίδων και των συμβούλων
ΕΕΠ όλων των ειδικοτήτων, εισηγείται ο περιφερειακός
διευθυντής εκπαίδευσης.
4. Οι δαπάνες για την αποζημίωση των ωρομισθίων
του ΕΕΠ της παραγράφου 4 του άρθρου 23 του
παρόντος νόμου, εγγράφονται στον προϋπολογισμό
της οικείας περιφερειακής διεύθυνσης εκπαίδευσης,
κατόπιν εισηγήσεως του περιφερειακού Διευθυντή Εκπαίδευσης.

  ΚΕΦΑΛΑΙΟ Δ΄
ΛΟΙΠΕΣ ΔΙΑΤΑΞΕΙΣ

Άρθρο 28
Εργαστήριο Ειδικής Επαγγελματικής Εκπαίδευσης
και Κατάρτισης Καλλιθέας
1. Η Σχολή Ειδικής Επαγγελματικής Εκπαίδευσης, που
ιδρύθηκε κατά τις διατάξεις του π.δ. 137/1983 (ΦΕΚ 60
Α΄), λειτουργεί από τη θέση σε ισχύ του ν. 2817/2000 και
συνεχίζει να λειτουργεί ως Εργαστήριο Ειδικής Επαγγελματικής
Εκπαίδευσης και Κατάρτισης με έδρα την
Καλλιθέα Αθηνών και περιλαμβάνει τα τμήματα ειδικότητας:
αα) Ξυλουργικής, ββ) Κεραμικής − Αγγειοπλαστικής,
γγ) Κοπτικής−Ραπτικής−Πλεκτικής, δδ) Κηπουρικής
και εε) Υδραυλικής.
2. Η διάρκεια της φοίτησης στα τμήματα ειδικότητας
καθορίζεται από πέντε (5) μέχρι οκτώ (8) σχολικά έτη,
ανάλογα με τις μαθησιακές δυσκολίες των μαθητών, με
απόφαση του προϊσταμένου της οικείας Διεύθυνσης Δευτεροβάθμιας
Εκπαίδευσης, ύστερα από εισήγηση του οικείου
ΚΕΔΔΥ και πράξη του συλλόγου των διδασκόντων.
3. Οι υπηρετούντες σε οργανικές θέσεις μόνιμου
προσωπικού του άρθρου 4 του π.δ. 137/1983 υπάγονται
στους οικείους κλάδους του Εργαστηρίου Ειδικής Επαγγελματικής
Εκπαίδευσης και Κατάρτισης Καλλιθέας ως
εξής:
αα) του κλάδου Δασκάλων στον κλάδο Δασκάλων του
άρθρου 13 του ν. 1566/1985,
ββ) του κλάδου Φυσικής Αγωγής στον κλάδο ΠΕ11 του
άρθρου 14 του ν. 1566/1985,
γγ) του κλάδου Μουσικής στον κλάδο ΠΕ16 του άρθρου
14 του ν. 1566/1985,
δδ) του κλάδου Τεχνολόγων Εκπαιδευτικών στον κλάδο
ΠΕ18 του άρθρου 14 του ν. 1566/1985,
εε) του κλάδου Εργασιοθεραπευτών στον κλάδο ΠΕ29
του άρθρου 3 του παρόντος νόμου,
στστ) του κλάδου Βοηθών Τεχνικών Εκπαιδευτικών
στον κλάδο ΔΕ1 ΕΒΠ,
ζζ) του Κλάδου Διοικητικών Υπαλλήλων στον κλάδο
ΔΕ1 Διοικητικό του άρθρου 20 του ν.1566/1985 και
ηη) του Κλάδου Κλητήρων στον κλάδο ΥΕ1 του άρθρου
20 του ν. 1566/1985.
4. Διατηρούνται οι τρεις (3) θέσεις καθαριστριών και
τέσσερις (4) θέσεις μαγείρων − τραπεζοκόμων με σχέση
ιδιωτικού δικαίου της παραγράφου 1Β του άρθρου 4 του
π.δ.137/1983 και οι κατέχοντες τις θέσεις αυτές εξακολουθούν
να υπηρετούν στο Εργαστήριο Ειδικής Επαγγελματικής
Εκπαίδευσης και Κατάρτισης Καλλιθέας.
Ο κλάδος Βοηθών Παιδαγωγών της παραγράφου 1Α
του άρθρου 4 του π.δ. 137/1983 και οι τρεις (3) θέσεις
αυτού καταργήθηκαν από τη θέση σε ισχύ του ν. 2817/

Άρθρο 29
Ειδικό Σχολείο Εταιρίας Προστασίας Σπαστικών
1. Το Ειδικό Εξαθέσιο Δημοτικό Σχολείο για παιδιά με
εγκεφαλική παράλυση που ιδρύθηκε με την αριθμ. 89812/
Γ6/3.9.2004 κοινή απόφαση των Υπουργών Οικονομίας
και Οικονομικών, Εθνικής Παιδείας και Θρησκευμάτων
και Υγείας και Κοινωνικής Αλληλεγγύης (ΦΕΚ 1400 Β΄)
λειτουργεί στις εγκαταστάσεις της Εταιρίας Προστασίας
Σπαστικών στην Αργυρούπολη Αττικής.
2. Για τη στελέχωση του Ειδικού Σχολείου της προηγούμενης
παραγράφου συνιστώνται έξι (6) θέσεις ΕΒΠ
μαθητών και έξι (6) θέσεις ΕΕΠ, οι οποίες κατανέμονται
σε κλάδους ως εξής:
α) έξι (6) θέσεις Ειδικού Βοηθητικού Προσωπικού
β) δύο (2) θέσεις Φυσικοθεραπευτών κλάδου ΠΕ28
γ) μία (1) θέση Εργοθεραπευτή κλάδου ΠΕ29
δ) μία (1) θέση Θεραπευτή του Λόγου κλάδου ΠΕ26
ή ΠΕ21
ε) μία (1) θέση Ψυχολόγου κλάδου ΠΕ23
στ) μία (1) θέση Κοινωνικού Λειτουργού κλάδου
ΠΕ30.
3. Μέλη του προσωπικού της Εταιρίας Προστασίας
Σπαστικών που προσφέρουν υποστηρικτικές υπηρεσίες
αντίστοιχες με το έργο του ΕΕΠ στους εξυπηρετούμενους
από την Εταιρία Προστασίας Σπαστικών, μπορούν
να εντάσσονται, ύστερα από αίτησή τους, στις
θέσεις προσωπικού, οι οποίες συνιστώνται με την παράγραφο
2 του παρόντος άρθρου, εφόσον διαθέτουν
τα προβλεπόμενα από τις ισχύουσες διατάξεις τυπικά
και ουσιαστικά προσόντα. Για τα μέλη του ΕΒΠ προηγούνται
όσοι διαθέτουν πτυχίο προσχολικής αγωγής
ημερήσιας φροντίδας ατόμων με ειδικές ανάγκες και
έπονται όσοι έχουν απολυτήριο λυκείου και προϋπηρεσία
στην εταιρεία με την ειδικότητα του βοηθού.
Σε περίπτωση που οι υποψήφιοι για την ένταξη είναι
περισσότεροι για καθεμία από τις συνιστώμενες θέσεις,
προτιμώνται όσοι έχουν μεγαλύτερο χρόνο υπηρεσίας.
4. Με απόφαση του Υπουργού Εθνικής Παιδείας και
Θρησκευμάτων, έπειτα από γνώμη του ΥΣΕΕΠ και αίτηση
των ενδιαφερομένων, γίνεται ο διορισμός προσωπικού
στις συνιστώμενες με την παράγραφο 2 του παρόντος
άρθρου οργανικές θέσεις του Ειδικού Σχολείου
της Εταιρίας Προστασίας Σπαστικών. Η μετάταξη και η
κατά την προηγούμενη παράγραφο ένταξη προσωπικού
στις συνιστώμενες θέσεις γίνεται ύστερα από γνώμη
του ΥΣΕΕΠ και αίτηση των ενδιαφερομένων, με κοινή
απόφαση των καθ’ ύλην αρμόδιων Υπουργών.
5. Όσοι διορίζονται, μετατάσσονται ή εντάσσονται
στις συνιστώμενες με την παράγραφο 2 του παρόντος
άρθρου οργανικές θέσεις είναι μόνιμοι δημόσιοι υπάλληλοι.
Με την απόφαση διορισμού, μετάταξης ή ένταξής
τους κατατάσσονται σε μισθολογικά κλιμάκια του ν.
3205/2003 ύστερα από σχετική πρόταση του ΥΣΕΕΠ.
Αρμόδιο υπηρεσιακό συμβούλιο για τα θέματα υπηρεσιακής
τους κατάστασης είναι το ΥΣΕΕΠ.

Άρθρο 30
Υπαγωγή σχολικών μονάδων Εθνικού Ιδρύματος
Απροσάρμοστων Παίδων Κρήτης στο Υπουργείο
Εθνικής Παιδείας και Θρησκευμάτων
1. Η σχολική μονάδα ειδικής πρωτοβάθμιας εκπαίδευσης,
που ιδρύθηκε από το Εθνικό Ίδρυμα Απροσάρμοστων
Παίδων Κρήτης (ΕΙΠΑΠΚ) με το β.δ. 314/1973
(ΦΕΚ 93 Α΄) και έχει αναγνωριστεί ως ειδικό σχολείο
με την αριθ. Γ/721/5.2.1982 (ΦΕΚ 66 Β΄) κοινή απόφαση
των Υπουργών Δικαιοσύνης, Εθνικής Παιδείας και
Θρησκευμάτων και Κοινωνικών Υπηρεσιών, υπαγόμενη
στο Υπουργείο Υγείας και Κοινωνικής Αλληλεγγύης και
στεγαζόμενη στο Κέντρο Αποκατάστασης Παιδιών και
Νέων Κρήτης, υπάγεται εφεξής στο Υπουργείο Εθνικής
Παιδείας και Θρησκευμάτων. Το προσωπικό που
υπηρετεί σε αυτή μετατάσσεται σε οργανικές θέσεις
εκπαιδευτικών και ΕΕΠ, που συνιστώνται για το σκοπό
αυτόν.
2. Για τη μετάταξη του προσωπικού αυτού συνιστώνται
έξι (6) θέσεις κλάδου Δασκάλων ΠΕ70, ΠΕ71, τέσσερις
(4) θέσεις ΕΕΠ (μία λογοθεραπευτή, μία εργοθεραπευτή,
μία κοινωνικού λειτουργού και μία ψυχολόγου) και μία
(1) θέση ΕΒΠ. Με κοινή απόφαση των Υπουργών Υγείας
και Κοινωνικής Αλληλεγγύης, Εσωτερικών, Οικονομίας
και Οικονομικών και Εθνικής Παιδείας και Θρησκευμάτων,
ύστερα από αίτηση των ενδιαφερομένων μετά από
πρόταση των αρμόδιων συμβουλίων, γίνεται η μετάταξη
του προσωπικού αυτού.

Άρθρο 31
Ίδρυση ΣΜΕΑΕ στο Εθνικό Ίδρυμα Κωφών
1. Στις εγκαταστάσεις του Εθνικού Ιδρύματος Κωφών
(ΕΙΚ) μπορεί να ιδρύονται και να λειτουργούν ΣΜΕΑΕ,
που υπάγονται στην αρμοδιότητα του Υπουργείου Εθνικής
Παιδείας και Θρησκευμάτων.
2. Οι ΣΜΕΑΕ της προηγούμενης παραγράφου ιδρύονται
με κοινή απόφαση των Υπουργών Εσωτερικών,
Οικονομίας και Οικονομικών, Εθνικής Παιδείας και Θρησκευμάτων
και Υγείας και Κοινωνικής Αλληλεγγύης,
ύστερα από πρόταση του Διοικητικού Συμβουλίου του
ΕΙΚ και εισήγηση των οργάνων που προβλέπονται στην
παράγραφο 18 του άρθρου 1 του ν. 2817/2000. Με την
ίδια απόφαση καθορίζονται ο τύπος της ιδρυόμενης
σχολικής μονάδας, οι τάξεις, οι τομείς και τα τμήματα
ειδικότητας αυτής, οι οργανικές θέσεις ΕΠ, ΕΕΠ, ΕΒΠ
και ΔΠ, κατά κλάδους και ειδικότητες, οι οποίες απαιτούνται
για τη λειτουργία της σχολικής μονάδας και οι
οποίες προσαυξάνουν τις θέσεις των οικείων κλάδων
προσωπικού ΕΑΕ του Υπουργείου Εθνικής Παιδείας και
Θρησκευμάτων, καθώς και οι χώροι και οι εγκαταστάσεις
ιδιοκτησίας του ΕΙΚ, η χρήση των οποίων παραχωρείται
για τη λειτουργία των ιδρυόμενων σχολικών
μονάδων και για όσο χρονικό διάστημα εξακολουθεί η
λειτουργία αυτών.
3. Στις ιδρυόμενες ΣΜΕΑΕ εγγράφονται και φοιτούν
μαθητές που είναι τρόφιμοι του ΕΙΚ ή τυγχάνουν οποιασδήποτε
περίθαλψης και πρόνοιας αυτού. Μπορεί να
εγγράφονται και να φοιτούν επίσης εξωτερικοί κωφοί
και βαρήκοοι μαθητές, ύστερα από εισήγηση του οικείου
ΚΕΔΔΥ.
4. Υπάλληλοι του ΕΙΚ, που προσφέρουν εκπαιδευτικό
έργο ή υποστηρικτικές υπηρεσίες αντίστοιχες με το
έργο του ΕΕΠ και του ΕΒΠ στους τροφίμους και περιθαλπόμενους
αυτού, μπορεί ύστερα από αίτησή τους,
να εντάσσονται στις θέσεις προσωπικού, οι οποίες συνιστώνται
κατά τις διατάξεις της παραγράφου 2 του
παρόντος άρθρου ή να μετατάσσονται σε προσωρινές
προσωποπαγείς θέσεις, σύμφωνα με τις διατάξεις της
επόμενης παραγράφου. Σε περίπτωση που οι υποψήφιοι
για ένταξη είναι περισσότεροι από τις συνιστώμενες
θέσεις, προτιμώνται όσοι έχουν το μεγαλύτερο χρόνο
υπηρεσίας.
5. Με κοινή απόφαση των Υπουργών Εθνικής Παιδείας
και Θρησκευμάτων και Υγείας και Κοινωνικής Αλληλεγγύης,
ύστερα από γνώμη του Διοικητικού Συμβουλίου
του ΕΙΚ και πρόταση του ΥΣΕΕΠ και ύστερα από σχετική
αίτησή τους, που υποβάλλεται εντός διμήνου από την
ίδρυση της ΣΜΕΑΕ, γίνεται η κατά την προηγούμενη
παράγραφο ένταξη ή μετάταξη:
α) σε θέσεις ΕΠ ή ΕΕΠ ή ΕΒΠ ή ΔΠ για όσους είναι
μόνιμοι υπάλληλοι του ΕΙΚ και έχουν τα προβλεπόμενα
προσόντα από τις οικείες διατάξεις για διορισμό στις
θέσεις αυτές,
β) σε προσωρινές προσωποπαγείς θέσεις αντίστοιχης
ειδικότητας που συνιστώνται με την απόφαση ένταξης
για όσους δεν συντρέχουν οι προϋποθέσεις της προηγούμενης
περίπτωσης α΄, καθώς και για όσους δεν επιθυμούν
να ενταχθούν σε μόνιμες θέσεις.
Οι εντασσόμενοι σε θέσεις της παρούσας περίπτωσης
εξακολουθούν να υπηρετούν με την ίδια σχέση
εργασίας.
6. Με απόφαση του Υπουργού Εθνικής Παιδείας και
Θρησκευμάτων, ύστερα από πρόταση του ΥΣΕΕΠ, κατατάσσονται
σε μισθολογικά κλιμάκια, βάσει των διατάξεων
των άρθρων 3, 4, 5, 6 και 15 του ν. 3205/2003 (ΦΕΚ
297 Α΄), όπως ισχύουν, όσοι υπαχθούν στις διατάξεις
της παραγράφου 5 του παρόντος άρθρου.
7. Με απόφαση του Υπουργού Εθνικής Παιδείας και
Θρησκευμάτων, ύστερα από πρόταση του ΥΣΕΕΠ, μπορεί
να διατίθενται ολικά ή μερικά σε άλλες ΣΜΕΑΕ
για την προσφορά υπηρεσιών υπάλληλοι που κατέχουν
προσωρινές προσωποπαγείς θέσεις.
8. Στο πάσης φύσεως ειδικό εκπαιδευτικό προσωπικό
του Εθνικού Ιδρύματος Κωφών καταβάλλονται όλα τα
αντίστοιχα επιδόματα των εκπαιδευτικών προσχολικής,
πρωτοβάθμιας και δευτεροβάθμιας εκπαίδευσης, όπως
κάθε φορά ισχύουν, χωρίς ταυτόχρονη καταβολή του
επιδόματος νοσοκομειακού και τροφής του άρθρου 8
παρ. 5 του ν. 3205/2003, όπως κάθε φορά ισχύει.

Άρθρο 32
ΣΜΕΑΕ και Πρόγραμμα Πρώιμης Παρέμβασης
της Ελληνικής Εταιρίας Προστασίας
και Αποκαταστάσεως Αναπήρων Παίδων
1. Η φοίτηση παιδιών με αναπηρία και ειδικές εκπαιδευτικές
ανάγκες ηλικίας τεσσάρων (4) έως επτά (7)
ετών στο πρόγραμμα πρώιμης παρέμβασης της Ελληνικής
Εταιρίας Προστασίας και Αποκαταστάσεως Αναπήρων
Παίδων (ΕΛΕΠΑΠ) είναι ισότιμη με τη φοίτηση σε
οποιαδήποτε μονάδα ειδικής προσχολικής αγωγής.
2. Οι ΣΜΕΑΕ που λειτουργούν στις εγκαταστάσεις
της ΕΛΕΠΑΠ Αθηνών και Παραρτημάτων εντάσσονται
στην κατηγορία της παραγράφου 4β του άρθρου 6 του
παρόντος νόμου.

Άρθρο 33
Γενική Γραμματεία Δια Βίου Μάθησης
1. Η Γενική Γραμματεία Εκπαίδευσης Ενηλίκων (Γ.Γ.Ε.Ε.)
η οποία έχει συσταθεί με το άρθρο 3 του ν. 2909/2001
(ΦΕΚ 90 Α΄), μετονομάζεται σε «Γενική Γραμματεία Δια
Βίου Μάθησης» (Γ.Γ.Δ.Β.Μ.). Όπου αναφέρεται Γενική Γραμματεία Εκπαίδευσης
Ενηλίκων ή Γενικός Γραμματέας Εκπαίδευσης Ενηλίκων
νοείται εφεξής η Γενική Γραμματεία Δια Βίου Μάθησης
και ο Γενικός Γραμματέας, Προϊστάμενος της Γενικής
Γραμματείας Δια Βίου Μάθησης, αντιστοίχως.
2. Η παράγραφος 7 του άρθρου 2 του ν. 3369/2005
(ΦΕΚ 171 Α΄) τροποποιείται ως εξής:
«7. Για τη διάγνωση των αναγκών της δια βίου εκπαίδευσης
και δια βίου κατάρτισης, τη γενικότερη αξιολόγηση
και το συντονισμό των φορέων και της παροχής
υπηρεσιών δια βίου εκπαίδευσης και δια βίου κατάρτισης,
καθώς και για τη διασύνδεσή τους με το Εθνικό
Σύστημα Σύνδεσης της Επαγγελματικής Εκπαίδευσης
και Κατάρτισης με την Απασχόληση (Ε.Σ.Σ.Ε.Ε.Κ.Α.) συνιστάται
συλλογικό όργανο με την ονομασία «Εθνική
Επιτροπή Δια Βίου Μάθησης» (Ε.Ε.Δ.Β.Μ.). Στην Ε.Ε.Δ.Β.Μ.
συμμετέχουν:
α) ο Γενικός Γραμματέας Δια Βίου Μάθησης του
Υπουργείου Εθνικής Παιδείας και Θρησκευμάτων ως
πρόεδρος,
β) ο Γενικός Γραμματέας Διαχείρισης Κοινοτικών και
Άλλων Πόρων του Υπουργείου Απασχόλησης και Κοινωνικής
Προστασίας ως αντιπρόεδρος,
γ) ο Γενικός Γραμματέας του Εθνικού Κέντρου Δημόσιας
Διοίκησης και Αυτοδιοίκησης του Υπουργείου
Εσωτερικών,
δ) ο Ειδικός Γραμματέας του Ενιαίου Διοικητικού Τομέα
Ανώτατης Εκπαίδευσης του Υπουργείου Εθνικής
Παιδείας και Θρησκευμάτων,
ε) ο Ειδικός Γραμματέας του Ενιαίου Διοικητικού
Τομέα Θεμάτων Ευρωπαϊκής Ένωσης και Κοινοτικού
Πλαισίου Στήριξης του Υπουργείου Εθνικής Παιδείας
και Θρησκευμάτων,
στ) ο Πρόεδρος του Ο.Ε.Ε.Κ.,
ζ) ο Διοικητής του Ο.Α.Ε.Δ.,
η) ο Πρόεδρος του Ε.ΚΕ.ΠΙΣ.,
θ) ο Πρόεδρος της Επιτελικής Επιτροπής Σύνδεσης
της Επαγγελματικής Εκπαίδευσης και Κατάρτισης με
την Απασχόληση της παραγράφου 4 του άρθρου 11 του
ν. 3191/2003 (ΦΕΚ 258 Α΄),
ι) ένας (1) εκπρόσωπος της Ε.Ν.Α.Ε.,
ια) ένας (1) εκπρόσωπος της Κ.Ε.Δ.Κ.Ε.,
ιβ) τρεις (3) εκπρόσωποι της τριτοβάθμιας συνδικαλιστικής
οργάνωσης των εργαζομένων,
ιγ) τρεις (3) εκπρόσωποι των συνδικαλιστικών οργανώσεων
των εργοδοτών,
ιδ) ένας (1) εκπρόσωπος της τριτοβάθμιας συνδικαλιστικής
οργάνωσης των δημοσίων υπαλλήλων,
ιε) ένας (1) εκπρόσωπος της Συνόδου των Πρυτάνεων
των Πανεπιστημίων,
ιστ) ένας (1) εκπρόσωπος της Συνόδου των Προέδρων
των Τεχνολογικών Εκπαιδευτικών Ιδρυμάτων (Τ.Ε.Ι.),
ιζ) ένας (1) εκπρόσωπος της Εθνικής Συνομοσπονδίας
Ατόμων με Αναπηρία.»

Άρθρο 34
Εξουσιοδοτικές διατάξεις
1. Με προεδρικά διατάγματα, που εκδίδονται μετά από
πρόταση των Υπουργών Εσωτερικών, Οικονομίας και
Οικονομικών και Εθνικής Παιδείας και Θρησκευμάτων,
ύστερα από εισήγηση του Τμήματος ΕΑΕ του Παιδαγωγικού
Ινστιτούτου:
α) Συνιστώνται θέσεις σχολικών συμβούλων ΕΑΕ προσχολικής
και δευτεροβάθμιας εκπαίδευσης, καθώς και
θέσεις συμβούλων ΕΕΠ όλων των κλάδων ΠΕ και καθορίζονται
οι λεπτομέρειες της διαδικασίας επιλογής τους,
καθώς και οι αρμοδιότητές τους. Ομοίως καθορίζονται η
έδρα και η περιφέρεια, στην οποία ασκούν τα καθήκοντά
τους, οι λεπτομέρειες που αφορούν σε περαιτέρω
καθήκοντα, αρμοδιότητες και υποχρεώσεις τους και
γίνεται ανακατανομή των εδρών, όταν αυξάνονται ή
μειώνονται οι θέσεις τους.
β) Καθορίζονται ή τροποποιούνται: αα) οι κλάδοι και οι
θέσεις εκπαιδευτικών ΕΑΕ, ΕΕΠ και ΕΒΠ, ββ) τα τυπικά
προσόντα διορισμού, τα μοριοδοτούμενα κριτήρια πρόσληψης,
οι προϋποθέσεις και η διαδικασία πρόσληψης,
η υπηρεσιακή κατάσταση και κάθε άλλη λεπτομέρεια
που αφορά το ΕΠ, το ΕΕΠ και το ΕΒΠ και γγ) οι προϋποθέσεις,
τα κριτήρια και η διαδικασία των μεταθέσεων
του ΕΠ, του ΕΕΠ και του ΕΒΠ.
2. Με προεδρικό διάταγμα, που εκδίδεται μετά από
πρόταση των Υπουργών Εσωτερικών και Εθνικής Παιδείας
και Θρησκευμάτων, ρυθμίζονται θέματα συγκρότησης
και λειτουργίας των ΥΣΕΕΠ και ΠΥΣΕΕΠ, καθορίζονται
οι αρμοδιότητες αυτών και ορίζονται οι όροι, οι
προϋποθέσεις και η διαδικασία εκλογής των τακτικών
και αναπληρωματικών μελών των συμβουλίων αυτών,
καθώς και κάθε άλλη σχετική λεπτομέρεια. Μέχρι την
έκδοση του διατάγματος αυτού εφαρμόζονται οι σχετικές
διατάξεις του π.δ. 1/2003 (ΦΕΚ 1 Α΄).
3. Με προεδρικό διάταγμα, που εκδίδεται μετά από
πρόταση του Υπουργού Εθνικής Παιδείας και Θρησκευμάτων,
ιδρύεται στη Διεύθυνση ΕΑΕ του Υπουργείου
Εθνικής Παιδείας και Θρησκευμάτων Τμήμα Προσαρμογής
των διδακτικών βιβλίων στη γραφή Braille για
τυφλούς μαθητές, σε μεγέθυνση για μαθητές με χαμηλή
όραση και στην ελληνική νοηματική γλώσσα για κωφούς
μαθητές και καθορίζεται η στελέχωση του Τμήματος.
4. Με απόφαση του Υπουργού Εθνικής Παιδείας και
Θρησκευμάτων, που εκδίδεται έπειτα από εισηγήσεις
του οικείου ΚΕΔΔΥ, των οργάνων του άρθρου 49 του
ν. 1566/1985 και του ΚΕΔΔΥ της έδρας της Περιφέρειας,
ρυθμίζονται θέματα που αφορούν στην ίδρυση, κατάργηση,
προαγωγή, υποβιβασμό και συγχώνευση των
ΣΜΕΑΕ, των ΤΕ και των Τμημάτων Πρώιμης Παρέμβασης
(ΠΠ), την προσθήκη τομέων και τμημάτων ειδικοτήτων
στα Επαγγελματικά Γυμνάσια, στα Επαγγελματικά Λύκεια
και στην Επαγγελματική Σχολή και τη στελέχωσή
τους. Με κοινή απόφαση των Υπουργών Εσωτερικών,
Οικονομίας και Οικονομικών και Εθνικής Παιδείας και
Θρησκευμάτων, έπειτα από εισηγήσεις του οικείου ΚΕΔΔΥ,
των οργάνων του άρθρου 49 του ν. 1566/1985 και
του ΚΕΔΔΥ της έδρας της Περιφέρειας, ρυθμίζονται θέματα
που αφορούν την αύξηση ή μείωση των οργανικών
θέσεων, τη σύσταση και τον αριθμό των θέσεων του
προσωπικού. Αν τα σχολεία ειδικής αγωγής λειτουργούν
σε ιδρύματα που ανήκουν στην αρμοδιότητα άλλων
Υπουργείων, στην έκδοση των αποφάσεων συμπράττει
και ο συναρμόδιος Υπουργός.
5. Με κοινή απόφαση των Υπουργών Εθνικής Παιδείας
και Θρησκευμάτων και Υγείας και Κοινωνικής Αλληλεγγύης
καθορίζονται οι περιπτώσεις, στις οποίες δεν
κρίνεται αναγκαία η πλήρωση ορισμένων θέσεων σε
συγκεκριμένα ΚΕΔΔΥ, εφόσον διασφαλίζεται η κάλυψη
των αναγκών αυτών από την προσφορά υπηρεσιών από
μέλη των ΚΕΚΥΚΑΜΕΑ, κατά τα οριζόμενα με την ίδια
απόφαση.
6. Με αποφάσεις του Υπουργού Εθνικής Παιδείας και
Θρησκευμάτων, που εκδίδονται ύστερα από εισήγηση
του Τμήματος ΕΑΕ του Παιδαγωγικού Ινστιτούτου, ρυθμίζονται
θέματα σχετικά με:
α) την ένταξη, φοίτηση και αποφοίτηση των μαθητών
με αναπηρία ή με ειδικές εκπαιδευτικές ανάγκες σε
όλους τους τύπους σχολείων ΕΑΕ, ΤΕ και προγραμμάτων
πρώιμης παρέμβασης και παράλληλης στήριξης,
β) την προσωνυμία και τον τίτλο, καθώς και τον εξειδικευμένο
τύπο των σχολείων ΕΑΕ και τον ελάχιστο
αριθμό μαθητών που φοιτούν στις μονάδες αυτές και
τις επί μέρους τάξεις,
γ) τον τρόπο παροχής της εκπαίδευσης στο σπίτι και
των προγραμμάτων παράλληλης στήριξης,
δ) τα ειδικότερα καθήκοντα και τις υποχρεώσεις του
προσωπικού των ΣΜΕΑΕ και των ΚΕΔΔΥ,
ε) την εντόπιση, διάγνωση, εγγραφή, μετεγγραφή, αξιολόγηση
και κατάταξη των ατόμων με ειδικές εκπαιδευτικές
ανάγκες στις αυτοτελείς ΣΜΕΑΕ και στα ΤΕ,
στ) τα εβδομαδιαία ωράρια διδακτικής εργασίας ή
άλλης απασχόλησης του προσωπικού ΕΑΕ,
ζ) την οργάνωση και λειτουργία των ΣΜΕΑΕ, τη διάρθρωση
και τις βασικές ενότητες του αναλυτικού
προγράμματός τους και το είδος και τη μορφή των
υποστηρικτικών υπηρεσιών,
η) την κατανομή κατά κλάδους και ειδικότητες των
ΕΠ, ΕΕΠ και ΕΒΠ σε κάθε ΣΜΕΑΕ ή ΚΕΔΔΥ,
θ) τη διαδικασία συγκρότησης και λειτουργίας των
συλλόγων γονέων, οι οποίοι συμμετέχουν και συνεργάζονται
με τις υπηρεσίες του Υπουργείου Εθνικής
Παιδείας και Θρησκευμάτων,
ι) την προσφορά συμβουλευτικών και υποστηρικτικών
υπηρεσιών στους γονείς των παιδιών με ειδικές εκπαιδευτικές
ανάγκες,
ια) τις εξετάσεις, αξιολογήσεις, βαθμολογίες και την
προαγωγή των μαθητών των ΣΜΕΑΕ και των μαθητών
που έχουν χαρακτηρισθεί ως άτομα με αναπηρία και
ειδικές εκπαιδευτικές ανάγκες και φοιτούν σε συνήθεις
σχολικές τάξεις,
ιβ) άλλα επιβοηθητικά μέσα που είναι προσιτά και
επιστημονικώς αποδεκτά και τα οποία μπορούν να
χρησιμοποιούνται κατ’ εξαίρεση κατά τη διδασκαλία
των μαθητών με σοβαρές διαταραχές ακοής ή/και με
σοβαρές διαταραχές όρασης.
7. Με αποφάσεις του Υπουργού Εθνικής Παιδείας και
Θρησκευμάτων:
α) καθορίζεται η οργανικότητα των ΣΜΕΑΕ και ειδικότερα
η αντιστοιχία αριθμού μαθητών προς νηπιαγωγούς
και δασκάλους, ο ελάχιστος αριθμός μαθητών στις
ΣΜΕΑΕ και κάθε άλλη λεπτομέρεια που αφορά στην
οργάνωση και λειτουργία των ΣΜΕΑΕ,
β) μπορεί να ανατίθεται στη Γενική Γραμματεία Δια
Βίου Μάθησης της παραγράφου 1 του άρθρου 33 του
παρόντος νόμου ο σχεδιασμός και η υλοποίηση προγραμμάτων
εκπαίδευσης και επιμόρφωσης ενηλίκων
πολιτών με αναπηρία και ειδικές εκπαιδευτικές ανάγκες,
που βρίσκονται εκτός του πλαισίου των ΣΜΕΑΕ,
γ) ρυθμίζονται θέματα οργάνωσης και λειτουργίας του
Εθνικού Φορέα Πιστοποίησης της Επαρκούς Γνώσης της
Ελληνικής Νοηματικής Γλώσσας και της Γραφής Braille
της παραγράφου 3 του άρθρου 7 του παρόντος νόμου
και οι λεπτομέρειες για τη διαδικασία και τη μεθοδολογία
πιστοποίησης της ελληνικής νοηματικής γλώσσας
και της γραφής Braille, η διαδικασία πιστοποίησης της
γνώσης της ελληνικής νοηματικής γλώσσας από τους
δασκάλους και τους διερμηνείς της, κατά τα πρότυπα
του Κρατικού Πιστοποιητικού Γλωσσομάθειας και της
γραφής Braille,
δ) καθορίζονται οι προϋποθέσεις συνέχισης του διδακτικού
έργου από τους ήδη υπηρετούντες με οργανική
τοποθέτηση στις ΣΜΕΑΕ, οι οποίοι δεν διαθέτουν τα
απαιτούμενα από το παρόν άρθρο προσόντα, ο τόπος
και τρόπος εκτύπωσης βιβλίων στη γραφή Braille και
συγκροτούνται ομάδες εργασίας για την προσαρμογή
των διδακτικών βιβλίων σε γραμματοσειρές κατάλληλες
για μαθητές με χαμηλή όραση και στην ελληνική
νοηματική γλώσσα για κωφούς μαθητές,
ε) καθορίζονται οι έδρες και οι περιφέρειες αρμοδιότητας
των ΚΕΔΔΥ που θα συσταθούν μετά την έναρξη
ισχύος του παρόντος νόμου,
στ) ρυθμίζονται οι κανόνες λειτουργίας των συμβουλευτικών
επιτροπών του Υπουργείου Εθνικής Παιδείας
και Θρησκευμάτων για την παρακολούθηση της φυσικής
και της ηλεκτρονικής προσβασιμότητας των ατόμων
με αναπηρία στις εκπαιδευτικές δομές και στο εκπαιδευτικό
υλικό.

Άρθρο 35
Μεταβατικές και καταργούμενες διατάξεις
1. Από την έναρξη ισχύος του παρόντος νόμου καταργούνται
οι διατάξεις των άρθρων 1 έως 5 του ν. 2817/
2000 και των άρθρων 2 και 3 του ν. 3194/2003 που
έρχονται σε αντίθεση με το νόμο αυτόν, καθώς και
κάθε άλλη διάταξη που ρυθμίζει κατά τρόπο διαφορετικό
θέματα που περιλαμβάνονται στις διατάξεις του
νόμου αυτού. Οι διατάξεις του άρθρου 4 κεφάλαιο ΣΤ΄
παράγραφος 2 του ν. 2817/2000 και οι διατάξεις του
άρθρου 13 παράγραφος 1 εδάφιο ε΄ του ν. 2470/1997
παραμένουν σε ισχύ.
2. Μέχρι την κατάρτιση του κανονισμού λειτουργίας
των ΚΕΔΔΥ και του καθορισμού των καθηκόντων
και υποχρεώσεων του προσωπικού αυτών, ισχύει η υπ’
αριθμ. 4494/Γ6/1.11.2001 (ΦΕΚ 1503 Β΄) απόφαση του
Υπουργού Εθνικής Παιδείας και Θρησκευμάτων, όπως
τροποποιήθηκε με την υπ’ αριθμ. 28911/Γ6/12.3.2007 όμοια
υπουργική απόφαση (ΦΕΚ 449 Β΄).
3. Προεδρικά διατάγματα και κοινές ή μη υπουργικές
αποφάσεις που έχουν εκδοθεί με βάση καταργούμενες
διατάξεις εξακολουθούν να ισχύουν μέχρι την έκδοση
των νεότερων κανονιστικών πράξεων που εκδίδονται
κατ’ εξουσιοδότηση των διατάξεων του παρόντος νόμου.

Άρθρο 36
Καθαρισμός σχολείων Πρωτοβάθμιας
και Δευτεροβάθμιας Εκπαίδευσης
Η παρ. 5 του άρθρου 113 του ν. 1892/1990 (ΦΕΚ 101 Α΄),
που αντικαταστάθηκε με την παρ. 4 του άρθρου 35 του
ν. 3577/2007 (ΦΕΚ 130 Α΄), αντικαθίσταται ως εξής:
«α. Ο καθαρισμός των σχολείων της Πρωτοβάθμιας
και Δευτεροβάθμιας Εκπαίδευσης, όταν οι ανάγκες τους
δεν καλύπτονται από το προσωπικό καθαριότητας που
υπηρετεί σε οργανικές θέσεις, μπορεί να ανατίθεται σε
καθαριστές – καθαρίστριες ή συνεργεία καθαρισμού με
σύμβαση μίσθωσης έργου διάρκειας ενός διδακτικού
έτους.
Με απόφαση του Υπουργού Εθνικής Παιδείας και Θρησκευμάτων
μπορεί να καθορίζεται, εκτός του Υπουργείου
Εθνικής Παιδείας και Θρησκευμάτων, και εποπτευόμενος
οργανισμός ή φορέας που θα συνάπτει τις
συμβάσεις αυτές με τους αναδόχους.
β. Οι Προϊστάμενοι των αντίστοιχων Γραφείων Εκπαίδευσης
και, όπου δεν υπάρχουν Γραφεία Εκπαίδευσης,
οι Προϊστάμενοι των αντίστοιχων Διευθύνσεων Εκπαίδευσης
αποστέλλουν τα απαραίτητα σχετικά για τις
ανάγκες καθαρισμού των σχολείων τούτων στοιχεία
προς το Υπουργείο Εθνικής Παιδείας και Θρησκευμάτων
ή τον οργανισμό ή τον φορέα, που θα συνάπτει τις
σχετικές συμβάσεις έργου.
Σε περίπτωση που οι ανωτέρω συμβάσεις μίσθωσης
έργου συνάπτονται με το Υπουργείο Εθνικής Παιδείας και
Θρησκευμάτων, αυτές υπογράφονται από τους Προϊσταμένους
των αντίστοιχων Γραφείων Εκπαίδευσης και, όπου
δεν υπάρχουν Γραφεία Εκπαίδευσης, από τους Προϊσταμένους
των αντίστοιχων Διευθύνσεων Εκπαίδευσης.
γ. Με κοινή απόφαση των Υπουργών Οικονομίας και
Οικονομικών και Εθνικής Παιδείας και Θρησκευμάτων,
η οποία δημοσιεύεται στην Εφημερίδα της Κυβερνήσεως,
καθορίζεται η αμοιβή των αναδόχων των ανωτέρω
μισθώσεων, ανά αίθουσα.
δ. Οι αμοιβές των προαναφερομένων καταβάλλονται
από τις Σχολικές Επιτροπές, οι οποίες επιχορηγούνται
προς τούτο από πιστώσεις του Κρατικού Προϋπολογισμού.
Με κοινή απόφαση των Υπουργών Οικονομίας και
Οικονομικών και Εθνικής Παιδείας και Θρησκευμάτων
καθορίζεται ο τρόπος διαχείρισης των χρηματοδοτήσεων
του προηγούμενου εδαφίου.»

Άρθρο 37
Έναρξη ισχύος
Η ισχύς του παρόντος νόμου αρχίζει από τη δημοσίευσή
του στην Εφημερίδα της Κυβερνήσεως, εκτός εάν
ορίζεται διαφορετικά στις επί μέρους διατάξεις του.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως
νόμου του Κράτους.
Αθήνα, 26 Σεπτεμβρίου 2008

